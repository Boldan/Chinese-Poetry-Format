《将进酒》唐代·李白—君不见，黄河之水天上来，奔流到海不复回。君不见，高堂明镜悲白发，朝如青丝暮成雪。人生得意须尽欢，莫使金樽空对月。天生我材必有用，千金散尽还复来。烹羊宰牛且为乐，会须一饮三百杯。岑夫子，丹丘生，将进酒，杯莫停。与君歌一曲，请君为我倾耳听。(倾耳听 一作：侧耳听)钟鼓馔玉不足贵，但愿长醉不复醒。(不足贵 一作：何足贵；不复醒 一作：不愿醒/不用醒)古来圣贤皆寂寞，惟有饮者留其名。(古来 一作：自古；惟 通：唯)陈王昔时宴平乐，斗酒十千恣欢谑。主人何为言少钱，径须沽取对君酌。五花马，千金裘，呼儿将出换美酒，与尔同销万古愁。     《满江红·写怀》宋代·岳飞—怒发冲冠，凭栏处、潇潇雨歇。抬望眼，仰天长啸，壮怀激烈。三十功名尘与土，八千里路云和月。莫等闲，白了少年头，空悲切！(栏 通：阑)靖康耻，犹未雪。臣子恨，何时灭！驾长车，踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。(壮志 一作：壮士；兰山缺 一作：兰山阙) 《桃花源记》魏晋·陶渊明—晋太元中，武陵人捕鱼为业。缘溪行，忘路之远近。忽逢桃花林，夹岸数百步，中无杂树，芳草鲜美，落英缤纷，渔人甚异之。复前行，欲穷其林。林尽水源，便得一山，山有小口，仿佛若有光。便舍船，从口入。初极狭，才通人。复行数十步，豁然开朗。土地平旷，屋舍俨然，有良田美池桑竹之属。阡陌交通，鸡犬相闻。其中往来种作，男女衣着，悉如外人。黄发垂髫，并怡然自乐。见渔人，乃大惊，问所从来。具答之。便要还家，设酒杀鸡作食。村中闻有此人，咸来问讯。自云先世避秦时乱，率妻子邑人来此绝境，不复出焉，遂与外人间隔。问今是何世，乃不知有汉，无论魏晋。此人一一为具言所闻，皆叹惋。余人各复延至其家，皆出酒食。停数日，辞去。此中人语云：“不足为外人道也。”(间隔 一作：隔绝)既出，得其船，便扶向路，处处志之。及郡下，诣太守，说如此。太守即遣人随其往，寻向所志，遂迷，不复得路。南阳刘子骥，高尚士也，闻之，欣然规往。未果，寻病终，后遂无问津者。《木兰诗 / 木兰辞》南北朝·佚名—唧唧复唧唧，木兰当户织。不闻机杼声，惟闻女叹息。(惟闻 通：唯)问女何所思，问女何所忆。女亦无所思，女亦无所忆。昨夜见军帖，可汗大点兵，军书十二卷，卷卷有爷名。阿爷无大儿，木兰无长兄，愿为市鞍马，从此替爷征。东市买骏马，西市买鞍鞯，南市买辔头，北市买长鞭。旦辞爷娘去，暮宿黄河边，不闻爷娘唤女声，但闻黄河流水鸣溅溅。旦辞黄河去，暮至黑山头，不闻爷娘唤女声，但闻燕山胡骑鸣啾啾。万里赴戎机，关山度若飞。朔气传金柝，寒光照铁衣。将军百战死，壮士十年归。归来见天子，天子坐明堂。策勋十二转，赏赐百千强。可汗问所欲，木兰不用尚书郎，愿驰千里足，送儿还故乡。(一作：愿借明驼千里足)爷娘闻女来，出郭相扶将；阿姊闻妹来，当户理红妆；小弟闻姊来，磨刀霍霍向猪羊。开我东阁门，坐我西阁床，脱我战时袍，著我旧时裳。当窗理云鬓，对镜帖花黄。出门看火伴，火伴皆惊忙：同行十二年，不知木兰是女郎。（帖 通：贴；惊忙 一作：惶；惶 火伴 通：伙）雄兔脚扑朔，雌兔眼迷离；双兔傍地走，安能辨我是雄雌？《爱莲说》宋代·周敦颐—水陆草木之花，可爱者甚蕃。晋陶渊明独爱菊。自李唐来，世人甚爱牡丹。予独爱莲之出淤泥而不染，濯清涟而不妖，中通外直，不蔓不枝，香远益清，亭亭净植，可远观而不可亵玩焉。(甚爱 一作：盛爱)予谓菊，花之隐逸者也；牡丹，花之富贵者也；莲，花之君子者也。噫！菊之爱，陶后鲜有闻。莲之爱，同予者何人?牡丹之爱，宜乎众矣!《卜算子·咏梅》近代·毛泽东—读陆游咏梅词，反其意而用之。风雨送春归，飞雪迎春到。已是悬崖百丈冰，犹有花枝俏。俏也不争春，只把春来报。待到山花烂漫时，她在丛中笑。《元日》宋代·王安石—爆竹声中一岁除，春风送暖入屠苏。千门万户曈曈日，总把新桃换旧符。《春望》唐代·杜甫—国破山河在，城春草木深。感时花溅泪，恨别鸟惊心。烽火连三月，家书抵万金。白头搔更短，浑欲不胜簪。《沁园春·雪》近代·毛泽东—北国风光，千里冰封，万里雪飘。望长城内外，惟余莽莽；大河上下，顿失滔滔。(余 通：馀)山舞银蛇，原驰蜡象，欲与天公试比高。(原驰 原作：原驱)须晴日，看红装素裹，分外妖娆。(红装 一作：银装)江山如此多娇，引无数英雄竞折腰。惜秦皇汉武，略输文采；唐宗宋祖，稍逊风骚。一代天骄，成吉思汗，只识弯弓射大雕。俱往矣，数风流人物，还看今朝。《小石潭记》唐代·柳宗元—从小丘西行百二十步，隔篁竹，闻水声，如鸣珮环，心乐之。伐竹取道，下见小潭，水尤清冽。全石以为底，近岸，卷石底以出，为坻，为屿，为嵁，为岩。青树翠蔓，蒙络摇缀，参差披拂。(珮 通：佩)潭中鱼可百许头，皆若空游无所依。日光下澈，影布石上，佁然不动；俶尔远逝，往来翕忽。似与游者相乐。(下澈 一作：下彻)潭西南而望，斗折蛇行，明灭可见。其岸势犬牙差互，不可知其源。坐潭上，四面竹树环合，寂寥无人，凄神寒骨，悄怆幽邃。以其境过清，不可久居，乃记之而去。同游者：吴武陵，龚古，余弟宗玄。隶而从者，崔氏二小生：曰恕己，曰奉壹。《长恨歌》唐代·白居易—汉皇重色思倾国，御宇多年求不得。杨家有女初长成，养在深闺人未识。天生丽质难自弃，一朝选在君王侧。回眸一笑百媚生，六宫粉黛无颜色。春寒赐浴华清池，温泉水滑洗凝脂。侍儿扶起娇无力，始是新承恩泽时。云鬓花颜金步摇，芙蓉帐暖度春宵。春宵苦短日高起，从此君王不早朝。承欢侍宴无闲暇，春从春游夜专夜。后宫佳丽三千人，三千宠爱在一身。金屋妆成娇侍夜，玉楼宴罢醉和春。姊妹弟兄皆列土，可怜光彩生门户。遂令天下父母心，不重生男重生女。骊宫高处入青云，仙乐风飘处处闻。缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。九重城阙烟尘生，千乘万骑西南行。翠华摇摇行复止，西出都门百余里。六军不发无奈何，宛转蛾眉马前死。花钿委地无人收，翠翘金雀玉搔头。君王掩面救不得，回看血泪相和流。黄埃散漫风萧索，云栈萦纡登剑阁。峨嵋山下少人行，旌旗无光日色薄。蜀江水碧蜀山青，圣主朝朝暮暮情。行宫见月伤心色，夜雨闻铃肠断声。天旋地转回龙驭，到此踌躇不能去。马嵬坡下泥土中，不见玉颜空死处。君臣相顾尽沾衣，东望都门信马归。归来池苑皆依旧，太液芙蓉未央柳。芙蓉如面柳如眉，对此如何不泪垂。春风桃李花开日，秋雨梧桐叶落时。西宫南内多秋草，落叶满阶红不扫。(花开日 一作：花开夜；南内 一作：南苑)梨园弟子白发新，椒房阿监青娥老。夕殿萤飞思悄然，孤灯挑尽未成眠。迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。悠悠生死别经年，魂魄不曾来入梦。临邛道士鸿都客，能以精诚致魂魄。为感君王辗转思，遂教方士殷勤觅。排空驭气奔如电，升天入地求之遍。上穷碧落下黄泉，两处茫茫皆不见。忽闻海上有仙山，山在虚无缥渺间。楼阁玲珑五云起，其中绰约多仙子。中有一人字太真，雪肤花貌参差是。金阙西厢叩玉扃，转教小玉报双成。闻道汉家天子使，九华帐里梦魂惊。揽衣推枕起徘徊，珠箔银屏迤逦开。云鬓半偏新睡觉，花冠不整下堂来。风吹仙袂飘飘举，犹似霓裳羽衣舞。玉容寂寞泪阑干，梨花一枝春带雨。(阑 通：栏；飘飘 一作：飘飖)含情凝睇谢君王，一别音容两渺茫。昭阳殿里恩爱绝，蓬莱宫中日月长。回头下望人寰处，不见长安见尘雾。惟将旧物表深情，钿合金钗寄将去。钗留一股合一扇，钗擘黄金合分钿。但教心似金钿坚，天上人间会相见。临别殷勤重寄词，词中有誓两心知。七月七日长生殿，夜半无人私语时。在天愿作比翼鸟，在地愿为连理枝。天长地久有时尽，此恨绵绵无绝期。《清明》唐代·杜牧—清明时节雨纷纷，路上行人欲断魂。借问酒家何处有，牧童遥指杏花村。《陋室铭》唐代·刘禹锡—山不在高，有仙则名。水不在深，有龙则灵。斯是陋室，惟吾德馨。苔痕上阶绿，草色入帘青。谈笑有鸿儒，往来无白丁。可以调素琴，阅金经。无丝竹之乱耳，无案牍之劳形。南阳诸葛庐，西蜀子云亭。孔子云：何陋之有？《天净沙·秋思》元代·马致远—枯藤老树昏鸦，小桥流水人家，古道西风瘦马。夕阳西下，断肠人在天涯。《静夜思》唐代·李白—床前明月光，疑是地上霜。举头望明月，低头思故乡。《蒹葭》先秦·佚名—蒹葭苍苍，白露为霜。所谓伊人，在水一方。溯洄从之，道阻且长。溯游从之，宛在水中央。蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。《念奴娇·赤壁怀古》宋代·苏轼—大江东去，浪淘尽，千古风流人物。故垒西边，人道是，三国周郎赤壁。乱石穿空，惊涛拍岸，卷起千堆雪。江山如画，一时多少豪杰。遥想公瑾当年，小乔初嫁了，雄姿英发。羽扇纶巾，谈笑间，樯橹灰飞烟灭。(樯橹 一作：强虏)故国神游，多情应笑我，早生华发。人生如梦，一尊还酹江月。(人生 一作：人间；尊 通：樽)《水调歌头·明月几时有》宋代·苏轼—丙辰中秋，欢饮达旦，大醉，作此篇，兼怀子由。明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间？(何似 一作：何时；又恐 一作：惟 / 唯恐)转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。(长向 一作：偏向)《春日》宋代·朱熹—胜日寻芳泗水滨，无边光景一时新。等闲识得东风面，万紫千红总是春。《醉翁亭记》宋代·欧阳修—环滁皆山也。其西南诸峰，林壑尤美，望之蔚然而深秀者，琅琊也。山行六七里，渐闻水声潺潺而泻出于两峰之间者，酿泉也。峰回路转，有亭翼然临于泉上者，醉翁亭也。作亭者谁？山之僧智仙也。名之者谁？太守自谓也。太守与客来饮于此，饮少辄醉，而年又最高，故自号曰醉翁也。醉翁之意不在酒，在乎山水之间也。山水之乐，得之心而寓之酒也。若夫日出而林霏开，云归而岩穴暝，晦明变化者，山间之朝暮也。野芳发而幽香，佳木秀而繁阴，风霜高洁，水落而石出者，山间之四时也。朝而往，暮而归，四时之景不同，而乐亦无穷也。至于负者歌于途，行者休于树，前者呼，后者应，伛偻提携，往来而不绝者，滁人游也。临溪而渔，溪深而鱼肥。酿泉为酒，泉香而酒洌；山肴野蔌，杂然而前陈者，太守宴也。宴酣之乐，非丝非竹，射者中，弈者胜，觥筹交错，起坐而喧哗者，众宾欢也。苍颜白发，颓然乎其间者，太守醉也。已而夕阳在山，人影散乱，太守归而宾客从也。树林阴翳，鸣声上下，游人去而禽鸟乐也。然而禽鸟知山林之乐，而不知人之乐；人知从太守游而乐，而不知太守之乐其乐也。醉能同其乐，醒能述以文者，太守也。太守谓谁？庐陵欧阳修也。《虞美人·春花秋月何时了·五代》李煜—春花秋月何时了？往事知多少。小楼昨夜又东风，故国不堪回首月明中。雕栏玉砌应犹在，只是朱颜改。问君能有几多愁？恰似一江春水向东流。(雕栏 通：阑)《声声慢·寻寻觅觅》宋代·李清照—寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急？雁过也，正伤心，却是旧时相识。满地黄花堆积。憔悴损，如今有谁堪摘？守着窗儿，独自怎生得黑？梧桐更兼细雨，到黄昏、点点滴滴。这次第，怎一个愁字了得！（守着窗儿 一作：守著窗儿）《三峡》南北朝·郦道元—自三峡七百里中，两岸连山，略无阙处。重岩叠嶂，隐天蔽日。自非亭午夜分，不见曦月。(阙 通：缺；重岩 一作：重峦)至于夏水襄陵，沿溯阻绝。或王命急宣，有时朝发白帝，暮到江陵，其间千二百里，虽乘奔御风，不以疾也。(溯 同：泝；暮到 一作：暮至)春冬之时，则素湍绿潭，回清倒影。绝巘多生怪柏，悬泉瀑布，飞漱其间，清荣峻茂，良多趣味。(巘 一作：山献)每至晴初霜旦，林寒涧肃，常有高猿长啸，属引凄异，空谷传响，哀转久绝。故渔者歌曰：“巴东三峡巫峡长，猿鸣三声泪沾裳。”《关雎》先秦·佚名—关关雎鸠，在河之洲。窈窕淑女，君子好逑。参差荇菜，左右流之。窈窕淑女，寤寐求之。求之不得，寤寐思服。悠哉悠哉，辗转反侧。参差荇菜，左右采之。窈窕淑女，琴瑟友之。参差荇菜，左右芼之。窈窕淑女，钟鼓乐之。《春江花月夜》唐代·张若虚—春江潮水连海平，海上明月共潮生。滟滟随波千万里，何处春江无月明！江流宛转绕芳甸，月照花林皆似霰。空里流霜不觉飞，汀上白沙看不见。江天一色无纤尘，皎皎空中孤月轮。江畔何人初见月？江月何年初照人？人生代代无穷已，江月年年只相似。(只相似 一作：望相似)不知江月待何人，但见长江送流水。白云一片去悠悠，青枫浦上不胜愁。谁家今夜扁舟子？何处相思明月楼？可怜楼上月徘徊，应照离人妆镜台。玉户帘中卷不去，捣衣砧上拂还来。此时相望不相闻，愿逐月华流照君。鸿雁长飞光不度，鱼龙潜跃水成文。昨夜闲潭梦落花，可怜春半不还家。江水流春去欲尽，江潭落月复西斜。斜月沉沉藏海雾，碣石潇湘无限路。不知乘月几人归，落月摇情满江树。(落月 一作：落花)《茅屋为秋风所破歌》唐代·杜甫—八月秋高风怒号，卷我屋上三重茅。茅飞渡江洒江郊，高者挂罥长林梢，下者飘转沉塘坳。南村群童欺我老无力，忍能对面为盗贼，公然抱茅入竹去。唇焦口燥呼不得，归来倚杖自叹息。俄顷风定云墨色，秋天漠漠向昏黑。布衾多年冷似铁，娇儿恶卧踏里裂。床头屋漏无干处，雨脚如麻未断绝。自经丧乱少睡眠，长夜沾湿何由彻?安得广厦千万间，大庇天下寒士俱欢颜，风雨不动安如山。呜呼！何时眼前突兀见此屋，吾庐独破受冻死亦足！(死亦足 一作：死意足）《白雪歌送武判官归京》唐代·岑参—北风卷地白草折，胡天八月即飞雪。忽如一夜春风来，千树万树梨花开。散入珠帘湿罗幕，狐裘不暖锦衾薄。将军角弓不得控，都护铁衣冷难着。(难着 一作：犹著)瀚海阑干百丈冰，愁云惨淡万里凝。中军置酒饮归客，胡琴琵琶与羌笛。纷纷暮雪下辕门，风掣红旗冻不翻。轮台东门送君去，去时雪满天山路。山回路转不见君，雪上空留马行处。《卜算子·咏梅》宋代·陆游—驿外断桥边，寂寞开无主。已是黄昏独自愁，更著风和雨。 无意苦争春，一任群芳妒。零落成泥碾作尘，只有香如故。《梅花》宋代·王安石—墙角数枝梅，凌寒独自开。遥知不是雪，为有暗香来。《春夜喜雨》唐代·杜甫—好雨知时节，当春乃发生。随风潜入夜，润物细无声。野径云俱黑，江船火独明。晓看红湿处，花重锦官城。《岳阳楼记》宋代·范仲淹—庆历四年春，滕子京谪守巴陵郡。越明年，政通人和，百废具兴。乃重修岳阳楼，增其旧制，刻唐贤今人诗赋于其上。属予作文以记之。(具 通：俱)予观夫巴陵胜状，在洞庭一湖。衔远山，吞长江，浩浩汤汤，横无际涯；朝晖夕阴，气象万千。此则岳阳楼之大观也，前人之述备矣。然则北通巫峡，南极潇湘，迁客骚人，多会于此，览物之情，得无异乎?若夫淫雨霏霏，连月不开，阴风怒号，浊浪排空；日星隐耀，山岳潜形；商旅不行，樯倾楫摧；薄暮冥冥，虎啸猿啼。登斯楼也，则有去国怀乡，忧谗畏讥，满目萧然，感极而悲者矣。(隐耀 一作：隐曜；淫雨 通：霪雨)至若春和景明，波澜不惊，上下天光，一碧万顷；沙鸥翔集，锦鳞游泳；岸芷汀兰，郁郁青青。而或长烟一空，皓月千里，浮光跃金，静影沉璧，渔歌互答，此乐何极！登斯楼也，则有心旷神怡，宠辱偕忘，把酒临风，其喜洋洋者矣。嗟夫！予尝求古仁人之心，或异二者之为，何哉？不以物喜，不以己悲；居庙堂之高则忧其民；处江湖之远则忧其君。是进亦忧，退亦忧。然则何时而乐耶？其必曰：“先天下之忧而忧，后天下之乐而乐”乎。噫！微斯人，吾谁与归？时六年九月十五日。《过零丁洋》宋代·文天祥—辛苦遭逢起一经，干戈寥落四周星。山河破碎风飘絮，身世浮沉雨打萍。惶恐滩头说惶恐，零丁洋里叹零丁。人生自古谁无死？留取丹心照汗青。《观沧海》两汉·曹操—东临碣石，以观沧海。水何澹澹，山岛竦峙。树木丛生，百草丰茂。秋风萧瑟，洪波涌起。日月之行，若出其中；星汉灿烂，若出其里。幸甚至哉，歌以咏志。《滕王阁序》唐代·王勃—豫章故郡，洪都新府。星分翼轸，地接衡庐。襟三江而带五湖，控蛮荆而引瓯越。物华天宝，龙光射牛斗之墟；人杰地灵，徐孺下陈蕃之榻。雄州雾列，俊采星驰。台隍枕夷夏之交，宾主尽东南之美。都督阎公之雅望，棨戟遥临；宇文新州之懿范，襜帷暂驻。十旬休假，胜友如云；千里逢迎，高朋满座。腾蛟起凤，孟学士之词宗；紫电青霜，王将军之武库。家君作宰，路出名区；童子何知，躬逢胜饯。(豫章故郡 一作：南昌故郡)时维九月，序属三秋。潦水尽而寒潭清，烟光凝而暮山紫。俨骖騑于上路，访风景于崇阿。临帝子之长洲，得仙人之旧馆。层峦耸翠，上出重霄；飞阁流丹，下临无地。鹤汀凫渚，穷岛屿之萦回；桂殿兰宫，即冈峦之体势。（层峦 一作：层台；即冈 一作：列冈；仙人 一作：天人；飞阁流丹 一作：飞阁翔丹）披绣闼，俯雕甍，山原旷其盈视，川泽纡其骇瞩。闾阎扑地，钟鸣鼎食之家；舸舰迷津，青雀黄龙之舳。云销雨霁，彩彻区明。落霞与孤鹜齐飞，秋水共长天一色。渔舟唱晚，响穷彭蠡之滨，雁阵惊寒，声断衡阳之浦。(轴 通：舳；迷津 一作：弥津；云销雨霁，彩彻区明 一作：虹销雨霁，彩彻云衢)遥襟甫畅，逸兴遄飞。爽籁发而清风生，纤歌凝而白云遏。睢园绿竹，气凌彭泽之樽；邺水朱华，光照临川之笔。四美具，二难并。穷睇眄于中天，极娱游于暇日。天高地迥，觉宇宙之无穷；兴尽悲来，识盈虚之有数。望长安于日下，目吴会于云间。地势极而南溟深，天柱高而北辰远。关山难越，谁悲失路之人；萍水相逢，尽是他乡之客。怀帝阍而不见，奉宣室以何年？(遥襟甫畅 一作：遥吟俯畅)嗟乎！时运不齐，命途多舛。冯唐易老，李广难封。屈贾谊于长沙，非无圣主；窜梁鸿于海曲，岂乏明时？所赖君子见机，达人知命。老当益壮，宁移白首之心？穷且益坚，不坠青云之志。酌贪泉而觉爽，处涸辙以犹欢。北海虽赊，扶摇可接；东隅已逝，桑榆非晚。孟尝高洁，空余报国之情；阮籍猖狂，岂效穷途之哭！(见机 一作：安贫)勃，三尺微命，一介书生。无路请缨，等终军之弱冠；有怀投笔，慕宗悫之长风。舍簪笏于百龄，奉晨昏于万里。非谢家之宝树，接孟氏之芳邻。他日趋庭，叨陪鲤对；今兹捧袂，喜托龙门。杨意不逢，抚凌云而自惜；钟期既遇，奏流水以何惭？呜乎！胜地不常，盛筵难再；兰亭已矣，梓泽丘墟。临别赠言，幸承恩于伟饯；登高作赋，是所望于群公。敢竭鄙怀，恭疏短引；一言均赋，四韵俱成。请洒潘江，各倾陆海云尔：滕王高阁临江渚，佩玉鸣鸾罢歌舞。画栋朝飞南浦云，珠帘暮卷西山雨。闲云潭影日悠悠，物换星移几度秋。阁中帝子今何在？槛外长江空自流。《咏柳 / 柳枝词》唐代·贺知章—碧玉妆成一树高，万条垂下绿丝绦。不知细叶谁裁出，二月春风似剪刀。《江城子·乙卯正月二十日夜记梦》宋代·苏轼—十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。(肠断 一作：断肠)《芙蓉楼送辛渐》唐代·王昌龄—寒雨连江夜入吴，平明送客楚山孤。洛阳亲友如相问，一片冰心在玉壶。《破阵子·为陈同甫赋壮词以寄之》宋代·辛弃疾—醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。马作的卢飞快，弓如霹雳弦惊。了却君王天下事，赢得生前身后名。可怜白发生！《渔家傲·秋思》宋代·范仲淹—塞下秋来风景异，衡阳雁去无留意。四面边声连角起，千嶂里，长烟落日孤城闭。浊酒一杯家万里，燕然未勒归无计。羌管悠悠霜满地，人不寐，将军白发征夫泪。《游山西村》宋代·陆游—莫笑农家腊酒浑，丰年留客足鸡豚。山重水复疑无路，柳暗花明又一村。箫鼓追随春社近，衣冠简朴古风存。从今若许闲乘月，拄杖无时夜叩门。《嫦娥》唐代·李商隐—云母屏风烛影深，长河渐落晓星沉。嫦娥应悔偷灵药，碧海青天夜夜心。《黄鹤楼送孟浩然之广陵》唐代·李白—故人西辞黄鹤楼，烟花三月下扬州。孤帆远影碧空尽，唯见长江天际流。 (唯 通：惟)《游子吟》唐代·孟郊—慈母手中线，游子身上衣。临行密密缝，意恐迟迟归。谁言寸草心，报得三春晖。《曹刿论战》先秦·左丘明—十年春，齐师伐我。公将战。曹刿请见。其乡人曰：“肉食者谋之，又何间焉？”刿曰：“肉食者鄙，未能远谋。”乃入见。问：“何以战？”公曰：“衣食所安，弗敢专也，必以分人。”对曰：“小惠未徧，民弗从也。”公曰：“牺牲玉帛，弗敢加也，必以信。”对曰：“小信未孚，神弗福也。”公曰：“小大之狱，虽不能察，必以情。”对曰：“忠之属也。可以一战。战则请从。”（徧 同：遍)公与之乘，战于长勺。公将鼓之。刿曰：“未可。”齐人三鼓。刿曰：“可矣。”齐师败绩。公将驰之。刿曰：“未可。”下视其辙，登轼而望之，曰：“可矣。”遂逐齐师。既克，公问其故。对曰：“夫战，勇气也。一鼓作气，再而衰，三而竭。彼竭我盈，故克之，夫大国，难测也，惧有伏焉。吾视其辙乱，望其旗靡，故逐之。”《青玉案·元夕》宋代·辛弃疾—东风夜放花千树。更吹落、星如雨。宝马雕车香满路。凤箫声动，玉壶光转，一夜鱼龙舞。 蛾儿雪柳黄金缕。笑语盈盈暗香去。众里寻他千百度。蓦然回首，那人却在，灯火阑珊处。《雨霖铃·寒蝉凄切》宋代·柳永—寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。多情自古伤离别，更那堪，冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？(好景 一作：美景)《西江月·夜行黄沙道中》宋代·辛弃疾—明月别枝惊鹊，清风半夜鸣蝉。稻花香里说丰年，听取蛙声一片。 七八个星天外，两三点雨山前。旧时茅店社林边，路转溪桥忽见。(溪桥 一作：溪头)《山居秋暝》唐代·王维—空山新雨后，天气晚来秋。明月松间照，清泉石上流。竹喧归浣女，莲动下渔舟。随意春芳歇，王孙自可留。《望岳》唐代·杜甫—岱宗夫如何？齐鲁青未了。造化钟神秀，阴阳割昏晓。荡胸生曾云，决眦入归鸟。( 曾 通：层)会当凌绝顶，一览众山小。《沁园春·长沙·现代》毛泽东—独立寒秋，湘江北去，橘子洲头。看万山红遍，层林尽染；漫江碧透，百舸争流。鹰击长空，鱼翔浅底，万类霜天竞自由。怅寥廓，问苍茫大地，谁主沉浮？携来百侣曾游，忆往昔峥嵘岁月稠。恰同学少年，风华正茂；书生意气，挥斥方遒。指点江山，激扬文字，粪土当年万户侯。 曾记否，到中流击水，浪遏飞舟？《浣溪沙·游蕲水清泉寺》宋代·苏轼—游蕲水清泉寺，寺临兰溪，溪水西流。山下兰芽短浸溪，松间沙路净无泥，潇潇暮雨子规啼。(潇潇 一作：萧萧)谁道人生无再少？门前流水尚能西！休将白发唱黄鸡。《江城子·密州出猎》宋代·苏轼—老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。酒酣胸胆尚开张，鬓微霜，又何妨！持节云中，何日遣冯唐？会挽雕弓如满月，西北望，射天狼。《过故人庄》唐代·孟浩然—故人具鸡黍，邀我至田家。绿树村边合，青山郭外斜。开轩面场圃，把酒话桑麻。待到重阳日，还来就菊花。《出师表 / 前出师表》两汉·诸葛亮—先帝创业未半而中道崩殂，今天下三分，益州疲弊，此诚危急存亡之秋也。然侍卫之臣不懈于内，忠志之士忘身于外者，盖追先帝之殊遇，欲报之于陛下也。诚宜开张圣听，以光先帝遗德，恢弘志士之气，不宜妄自菲薄，引喻失义，以塞忠谏之路也。宫中府中，俱为一体；陟罚臧否，不宜异同。若有作奸犯科及为忠善者，宜付有司论其刑赏，以昭陛下平明之理；不宜偏私，使内外异法也。侍中、侍郎郭攸之、费祎、董允等，此皆良实，志虑忠纯，是以先帝简拔以遗陛下：愚以为宫中之事，事无大小，悉以咨之，然后施行，必能裨补阙漏，有所广益。将军向宠，性行淑均，晓畅军事，试用于昔日，先帝称之曰“能”，是以众议举宠为督：愚以为营中之事，悉以咨之，必能使行阵和睦，优劣得所。亲贤臣，远小人，此先汉所以兴隆也；亲小人，远贤臣，此后汉所以倾颓也。先帝在时，每与臣论此事，未尝不叹息痛恨于桓、灵也。侍中、尚书、长史、参军，此悉贞良死节之臣，愿陛下亲之、信之，则汉室之隆，可计日而待也。臣本布衣，躬耕于南阳，苟全性命于乱世，不求闻达于诸侯。先帝不以臣卑鄙，猥自枉屈，三顾臣于草庐之中，咨臣以当世之事，由是感激，遂许先帝以驱驰。后值倾覆，受任于败军之际，奉命于危难之间：尔来二十有一年矣。先帝知臣谨慎，故临崩寄臣以大事也。受命以来，夙夜忧叹，恐托付不效，以伤先帝之明；故五月渡泸，深入不毛。今南方已定，兵甲已足，当奖率三军，北定中原，庶竭驽钝，攘除奸凶，兴复汉室，还于旧都。此臣所以报先帝而忠陛下之职分也。至于斟酌损益，进尽忠言，则攸之、祎、允之任也。愿陛下托臣以讨贼兴复之效，不效，则治臣之罪，以告先帝之灵。若无兴德之言，则责攸之、祎、允等之慢，以彰其咎；陛下亦宜自谋，以咨诹善道，察纳雅言，深追先帝遗诏。臣不胜受恩感激。今当远离，临表涕零，不知所言。《生于忧患，死于安乐》先秦·孟子及其弟子—舜发于畎亩之中，傅说举于版筑之间，胶鬲举于鱼盐之中，管夷吾举于士，孙叔敖举于海，百里奚举于市。故天将降大任于是人也，必先苦其心志，劳其筋骨，饿其体肤，空乏其身，行拂乱其所为，所以动心忍性，曾益其所不能。(是人 一作：斯人)人恒过，然后能改；困于心，衡于虑，而后作；征于色，发于声，而后喻。入则无法家拂士，出则无敌国外患者，国恒亡。然后知生于忧患而死于安乐也。《使至塞上》唐代·王维—单车欲问边，属国过居延。征蓬出汉塞，归雁入胡天。大漠孤烟直，长河落日圆。萧关逢候骑，都护在燕然。《望庐山瀑布》唐代·李白—日照香炉生紫烟，遥看瀑布挂前川。飞流直下三千尺，疑是银河落九天。《绝句》唐代·杜甫—两个黄鹂鸣翠柳，一行白鹭上青天。窗含西岭千秋雪，门泊东吴万里船。《秋夕》唐代·杜牧—银烛秋光冷画屏，轻罗小扇扑流萤。天阶夜色凉如水，卧看牵牛织女星。(天阶 一作：天街；卧看 一作：坐看)《龟虽寿》两汉·曹操—神龟虽寿，犹有竟时。螣蛇乘雾，终为土灰。老骥伏枥，志在千里。烈士暮年，壮心不已。盈缩之期，不但在天；养怡之福，可得永年。幸甚至哉，歌以咏志。《题西林壁》宋代·苏轼—横看成岭侧成峰，远近高低各不同。不识庐山真面目，只缘身在此山中。《孙权劝学》宋代·司马光 撰—初，权谓吕蒙曰：“卿今当涂掌事，不可不学！”蒙辞以军中多务。权曰：“孤岂欲卿治经为博士邪?但当涉猎，见往事耳。卿言多务，孰若孤？孤常读书，自以为大有所益。”蒙乃始就学。及鲁肃过寻阳，与蒙论议，大惊曰：“卿今者才略，非复吴下阿蒙！”蒙曰：“士别三日，即更刮目相待，大兄何见事之晚乎！”肃遂拜蒙母，结友而别。《湖心亭看雪》明代·张岱—崇祯五年十二月，余住西湖。大雪三日，湖中人鸟声俱绝。是日更定矣，余拏一小舟，拥毳衣炉火，独往湖心亭看雪。雾凇沆砀，天与云与山与水，上下一白。湖上影子，惟长堤一痕、湖心亭一点、与余舟一芥、舟中人两三粒而已。(余拏 一作：余挐)到亭上，有两人铺毡对坐，一童子烧酒炉正沸。见余大喜曰：“湖中焉得更有此人？”拉余同饮。余强饮三大白而别。问其姓氏，是金陵人，客此。及下船，舟子喃喃曰：“莫说相公痴，更有痴似相公者！”《如梦令·常记溪亭日暮》宋代·李清照—常记溪亭日暮，沉醉不知归路。兴尽晚回舟，误入藕花深处。争渡，争渡，惊起一滩鸥鹭。《鱼我所欲也》先秦·孟子及其弟子—鱼，我所欲也；熊掌，亦我所欲也，二者不可得兼，舍鱼而取熊掌者也。生，亦我所欲也；义，亦我所欲也。二者不可得兼，舍生而取义者也。生亦我所欲，所欲有甚于生者，故不为苟得也。死亦我所恶，所恶有甚于死者，故患有所不辟也。如使人之所欲莫甚于生，则凡可以得生者何不用也。使人之所恶莫甚于死者，则凡可以辟患者何不为也！由是则生而有不用也；由是则可以辟患而有不为也。是故所欲有甚于生者，所恶有甚于死者。非独贤者有是心也，人皆有之，贤者能勿丧耳。一箪食，一豆羹，得之则生，弗得则死。呼尔而与之，行道之人弗受；蹴尔而与之，乞人不屑也。万钟则不辩礼义而受之，万钟于我何加焉！为宫室之美，妻妾之奉，所识穷乏者得我与？乡为身死而不受，今为宫室之美为之；乡为身死而不受，今为妻妾之奉为之；乡为身死而不受，今为所识穷乏者得我而为之：是亦不可以已乎？此之谓失其本心。(欤 通 与；乡 通 向；辟 通 避)《短歌行》两汉·曹操—对酒当歌，人生几何！譬如朝露，去日苦多。慨当以慷，忧思难忘。何以解忧？唯有杜康。青青子衿，悠悠我心。但为君故，沉吟至今。呦呦鹿鸣，食野之苹。我有嘉宾，鼓瑟吹笙。明明如月，何时可掇？忧从中来，不可断绝。越陌度阡，枉用相存。契阔谈讌，心念旧恩。(谈讌 一作：谈宴)月明星稀，乌鹊南飞。绕树三匝，何枝可依？山不厌高，海不厌深。周公吐哺，天下归心。(海 一作：水)《春雪》唐代·韩愈—新年都未有芳华，二月初惊见草芽。 白雪却嫌春色晚，故穿庭树作飞花。《闻官军收河南河北》唐代·杜甫—剑外忽传收蓟北，初闻涕泪满衣裳。却看妻子愁何在，漫卷诗书喜欲狂。白日放歌须纵酒，青春作伴好还乡。即从巴峡穿巫峡，便下襄阳向洛阳。《口技》清代·林嗣环—京中有善口技者。会宾客大宴，于厅事之东北角，施八尺屏障，口技人坐屏障中，一桌、一椅、一扇、一抚尺而已。众宾团坐。少顷，但闻屏障中抚尺一下，满坐寂然，无敢哗者。遥闻深巷中犬吠，便有妇人惊觉欠伸，其夫呓语。既而儿醒，大啼。夫亦醒。妇抚儿乳，儿含乳啼，妇拍而呜之。又一大儿醒，絮絮不止。当是时，妇手拍儿声，口中呜声，儿含乳啼声，大儿初醒声，夫叱大儿声，一时齐发，众妙毕备。满坐宾客无不伸颈，侧目，微笑，默叹，以为妙绝。未几，夫齁声起，妇拍儿亦渐拍渐止。微闻有鼠作作索索，盆器倾侧，妇梦中咳嗽。宾客意少舒，稍稍正坐。忽一人大呼：“火起”，夫起大呼，妇亦起大呼。两儿齐哭。俄而百千人大呼，百千儿哭，百千犬吠。中间力拉崩倒之声，火爆声，呼呼风声，百千齐作；又夹百千求救声，曳屋许许声，抢夺声，泼水声。凡所应有，无所不有。虽人有百手，手有百指，不能指其一端；人有百口，口有百舌，不能名其一处也。于是宾客无不变色离席，奋袖出臂，两股战战，几欲先走。忽然抚尺一下，群响毕绝。撤屏视之，一人、一桌、一椅、一扇、一抚尺而已。《次北固山下》唐代·王湾—客路青山外，行舟绿水前。(青山外 一作：青山下)潮平两岸阔，风正一帆悬。海日生残夜，江春入旧年。乡书何处达？归雁洛阳边。《清平乐·村居》宋代·辛弃疾—茅檐低小，溪上青青草。醉里吴音相媚好，白发谁家翁媪？大儿锄豆溪东，中儿正织鸡笼。最喜小儿亡赖，溪头卧剥莲蓬。(亡 通：无)《记承天寺夜游 / 记承天夜游》宋代·苏轼—元丰六年十月十二日夜，解衣欲睡，月色入户，欣然起行。念无与为乐者，遂至承天寺寻张怀民。怀民亦未寝，相与步于中庭。庭下如积水空明，水中藻荇交横，盖竹柏影也。何夜无月？何处无竹柏？但少闲人如吾两人者耳。《送友人》唐代·李白—青山横北郭，白水绕东城。此地一为别，孤蓬万里征。浮云游子意，落日故人情。挥手自兹去，萧萧班马鸣。《长歌行》两汉·佚名—青青园中葵，朝露待日晞。阳春布德泽，万物生光辉。常恐秋节至，焜黄华叶衰。百川东到海，何时复西归？少壮不努力，老大徒伤悲！《一剪梅·红藕香残玉簟秋》宋代·李清照—红藕香残玉簟秋。轻解罗裳，独上兰舟。云中谁寄锦书来，雁字回时，月满西楼。花自飘零水自流。一种相思，两处闲愁。此情无计可消除，才下眉头，却上心头。《赠汪伦》唐代·李白—李白乘舟将欲行，忽闻岸上踏歌声。桃花潭水深千尺，不及汪伦送我情。 《墨梅》元代·王冕—吾家洗砚池头树，个个花开淡墨痕。不要人夸好颜色，只流清气满乾坤。(版本一)我家洗砚池边树，朵朵花开淡墨痕。不要人夸颜色好，只留清气满乾坤。(版本二)《木兰花·拟古决绝词柬友》清代·纳兰性德—人生若只如初见，何事秋风悲画扇。等闲变却故人心，却道故人心易变。(一作：却道故心人易变)骊山语罢清宵半，泪雨霖铃终不怨。(一作：泪雨零 / 夜雨霖)何如薄幸锦衣郎，比翼连枝当日愿。《秋思》唐代·张籍—洛阳城里见秋风，欲作家书意万重。复恐匆匆说不尽，行人临发又开封。《望月怀远 / 望月怀古》唐代·张九龄—海上生明月，天涯共此时。情人怨遥夜，竟夕起相思。灭烛怜光满，披衣觉露滋。不堪盈手赠，还寝梦佳期。《月夜》唐代·刘方平—更深月色半人家，北斗阑干南斗斜。 今夜偏知春气暖，虫声新透绿窗纱。《蜀道难》唐代·李白—噫吁嚱，危乎高哉！蜀道之难，难于上青天！蚕丛及鱼凫，开国何茫然！尔来四万八千岁，不与秦塞通人烟。西当太白有鸟道，可以横绝峨眉巅。地崩山摧壮士死，然后天梯石栈相钩连。上有六龙回日之高标，下有冲波逆折之回川。黄鹤之飞尚不得过，猿猱欲度愁攀援。(攀援 一作：攀缘)青泥何盘盘，百步九折萦岩峦。扪参历井仰胁息，以手抚膺坐长叹。问君西游何时还？畏途巉岩不可攀。但见悲鸟号古木，雄飞雌从绕林间。又闻子规啼夜月，愁空山。蜀道之难,难于上青天，使人听此凋朱颜！连峰去天不盈尺，枯松倒挂倚绝壁。飞湍瀑流争喧豗，砯崖转石万壑雷。其险也如此，嗟尔远道之人胡为乎来哉！(也如此 一作：也若此)剑阁峥嵘而崔嵬，一夫当关，万夫莫开。所守或匪亲，化为狼与豺。朝避猛虎，夕避长蛇；磨牙吮血，杀人如麻。锦城虽云乐，不如早还家。蜀道之难,难于上青天，侧身西望长咨嗟！《酬乐天扬州初逢席上见赠》唐代·刘禹锡—巴山楚水凄凉地，二十三年弃置身。怀旧空吟闻笛赋，到乡翻似烂柯人。沉舟侧畔千帆过，病树前头万木春。今日听君歌一曲，暂凭杯酒长精神。《闻王昌龄左迁龙标遥有此寄》唐代·李白—杨花落尽子规啼，闻道龙标过五溪。我寄愁心与明月，随风直到夜郎西。(随风 一作：随君)《邹忌讽齐王纳谏》两汉·刘向 撰—邹忌修八尺有余，而形貌昳丽。朝服衣冠，窥镜，谓其妻曰：“我孰与城北徐公美？”其妻曰：“君美甚，徐公何能及君也！”城北徐公，齐国之美丽者也。忌不自信，而复问其妾曰：“吾孰与徐公美？”妾曰：“徐公何能及君也！”旦日，客从外来，与坐谈，问之客曰：“吾与徐公孰美？”客曰：“徐公不若君之美也。”明日徐公来，孰视之，自以为不如；窥镜而自视，又弗如远甚。暮寝而思之，曰：“吾妻之美我者，私我也；妾之美我者，畏我也；客之美我者，欲有求于我也。”于是入朝见威王，曰：“臣诚知不如徐公美。臣之妻私臣，臣之妾畏臣，臣之客欲有求于臣，皆以美于徐公。今齐地方千里，百二十城，宫妇左右莫不私王，朝廷之臣莫不畏王，四境之内莫不有求于王：由此观之，王之蔽甚矣。”王曰：“善。”乃下令：“群臣吏民能面刺寡人之过者，受上赏；上书谏寡人者，受中赏；能谤讥于市朝，闻寡人之耳者，受下赏。”令初下，群臣进谏，门庭若市；数月之后，时时而间进；期年之后，虽欲言，无可进者。燕、赵、韩、魏闻之，皆朝于齐.此所谓战胜于朝廷。(谤讥 一作：谤议)《如梦令·昨夜雨疏风骤》宋代·李清照—昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。《核舟记》明代·魏学洢—明有奇巧人曰王叔远，能以径寸之木，为宫室、器皿 、人物，以至鸟兽、木石，罔不因势象形，各具情态。尝贻余核舟一，盖大苏泛赤壁云。舟首尾长约八分有奇，高可二黍许。中轩敞者为舱，箬篷覆之。旁开小窗，左右各四，共八扇。启窗而观，雕栏相望焉。闭之，则右刻“山高月小，水落石出”，左刻“清风徐来，水波不兴”，石青糁之。(箬篷 一作：篛篷)船头坐三人，中峨冠而多髯者为东坡，佛印居右，鲁直居左。苏、黄共阅一手卷。东坡右手执卷端，左手抚鲁直背。鲁直左手执卷末，右手指卷，如有所语。东坡现右足，鲁直现左足，各微侧，其两膝相比者，各隐卷底衣褶中。佛印绝类弥勒，袒胸露乳，矫首昂视，神情与苏、黄不属。卧右膝，诎右臂支船，而竖其左膝，左臂挂念珠倚之——珠可历历数也。舟尾横卧一楫。楫左右舟子各一人。居右者椎髻仰面，左手倚一衡木，右手攀右趾，若啸呼状。居左者右手执蒲葵扇，左手抚炉，炉上有壶，其人视端容寂，若听茶声然。其船背稍夷，则题名其上，文曰“天启壬戌秋日，虞山王毅叔远甫刻”，细若蚊足，钩画了了，其色墨。又用篆章一，文曰“初平山人”，其色丹。通计一舟，为人五；为窗八；为箬篷，为楫，为炉，为壶，为手卷，为念珠各一；对联、题名并篆文，为字共三十有四；而计其长曾不盈寸。盖简桃核修狭者为之。嘻，技亦灵怪矣哉！《答谢中书书》南北朝·陶弘景—山川之美，古来共谈。高峰入云，清流见底。两岸石壁，五色交辉。青林翠竹，四时俱备。晓雾将歇，猿鸟乱鸣；夕日欲颓，沉鳞竞跃。实是欲界之仙都。自康乐以来，未复有能与其奇者。(夕日 一作：阳)《饮酒·其五》魏晋·陶渊明—结庐在人境，而无车马喧。问君何能尔？心远地自偏。采菊东篱下，悠然见南山。山气日夕佳，飞鸟相与还。此中有真意，欲辨已忘言。《送杜少府之任蜀州 / 送杜少府之任蜀川》唐代·王勃—城阙辅三秦，风烟望五津。与君离别意，同是宦游人。海内存知己，天涯若比邻。无为在歧路，儿女共沾巾。《送元二使安西 / 渭城曲》唐代·王维—渭城朝雨浥轻尘，客舍青青柳色新。(一作：客舍依依杨柳春)劝君更尽一杯酒，西出阳关无故人。《石灰吟》明代·于谦—千锤万凿出深山，烈火焚烧若等闲。粉骨碎身全不怕，要留清白在人间。(一作：千锤万击出深山 / 千鎚万击出深山)(一作：粉骨碎身全不惜 / 粉身碎骨浑不怕 / 粉身碎骨全不怕)《望天门山》唐代·李白—天门中断楚江开，碧水东流至此回。两岸青山相对出，孤帆一片日边来。《天净沙·春》元代·白朴—春山暖日和风，阑干楼阁帘栊，杨柳秋千院中。啼莺舞燕，小桥流水飞红。《定风波·莫听穿林打叶声》宋代·苏轼—三月七日，沙湖道中遇雨。雨具先去，同行皆狼狈，余独不觉，已而遂晴，故作此词。莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。《长相思·山一程》清代·纳兰性德—山一程，水一程，身向榆关那畔行，夜深千帐灯。风一更，雪一更，聒碎乡心梦不成，故园无此声。《夏日绝句》宋代·李清照—生当作人杰，死亦为鬼雄。至今思项羽，不肯过江东。《忆江南·江南好》唐代·白居易—江南好，风景旧曾谙。日出江花红胜火，春来江水绿如蓝。能不忆江南？《鹊桥仙·纤云弄巧》宋代·秦观—纤云弄巧，飞星传恨，银汉迢迢暗度。金风玉露一相逢，便胜却人间无数。(度 通：渡)柔情似水，佳期如梦，忍顾鹊桥归路。两情若是久长时，又岂在朝朝暮暮。《大道之行也》先秦·佚名—大道之行也，天下为公，选贤与能，讲信修睦。故人不独亲其亲，不独子其子，使老有所终，壮有所用，幼有所长，矜、寡、孤、独、废疾者皆有所养，男有分，女有归。货恶其弃于地也，不必藏于己；力恶其不出于身也，不必为己。是故谋闭而不兴，盗窃乱贼而不作，故外户而不闭，是谓大同。(矜 同：鳏)《离骚》先秦·屈原—帝高阳之苗裔兮，朕皇考曰伯庸。摄提贞于孟陬兮，惟庚寅吾以降。皇览揆余初度兮，肇锡余以嘉名：名余曰正则兮，字余曰灵均。纷吾既有此内美兮，又重之以修能。扈江离与辟芷兮，纫秋兰以为佩。汩余若将不及兮，恐年岁之不吾与。朝搴阰之木兰兮，夕揽洲之宿莽。日月忽其不淹兮，春与秋其代序。惟草木之零落兮，恐美人之迟暮。(惟 通：唯)不抚壮而弃秽兮，何不改乎此度？乘骐骥以驰骋兮，来吾道夫先路！昔三后之纯粹兮，固众芳之所在。杂申椒与菌桂兮，岂惟纫夫蕙茝！彼尧、舜之耿介兮，既遵道而得路。何桀纣之猖披兮，夫惟捷径以窘步。惟夫党人之偷乐兮，路幽昧以险隘。岂余身之殚殃兮，恐皇舆之败绩！忽奔走以先后兮，及前王之踵武。荃不查余之中情兮，反信谗而齌怒。余固知謇謇之为患兮，忍而不能舍也。指九天以为正兮，夫惟灵修之故也。曰黄昏以为期兮，羌中道而改路！初既与余成言兮，后悔遁而有他。余既不难夫离别兮，伤灵修之数化。余既滋兰之九畹兮，又树蕙之百亩。畦留夷与揭车兮，杂杜衡与芳芷。冀枝叶之峻茂兮，愿俟时乎吾将刈。虽萎绝其亦何伤兮，哀众芳之芜秽。众皆竞进以贪婪兮，凭不厌乎求索。羌内恕己以量人兮，各兴心而嫉妒。忽驰骛以追逐兮，非余心之所急。老冉冉其将至兮，恐修名之不立。朝饮木兰之坠露兮，夕餐秋菊之落英。苟余情其信姱以练要兮，长顑颔亦何伤。掔木根以结茝兮，贯薜荔之落蕊。矫菌桂以纫蕙兮，索胡绳之纚纚。謇吾法夫前修兮，非世俗之所服。虽不周于今之人兮，愿依彭咸之遗则。长太息以掩涕兮，哀民生之多艰。余虽好修姱以鞿羁兮，謇朝谇而夕替。既替余以蕙纕兮，又申之以揽茝。亦余心之所善兮，虽九死其犹未悔。怨灵修之浩荡兮，终不察夫民心。众女嫉余之蛾眉兮，谣诼谓余以善淫。固时俗之工巧兮，偭规矩而改错。背绳墨以追曲兮，竞周容以为度。忳郁邑余侘傺兮，吾独穷困乎此时也。宁溘死以流亡兮，余不忍为此态也。鸷鸟之不群兮，自前世而固然。何方圜之能周兮，夫孰异道而相安？屈心而抑志兮，忍尤而攘诟。伏清白以死直兮，固前圣之所厚。悔相道之不察兮，延伫乎吾将反。回朕车以复路兮，及行迷之未远。步余马于兰皋兮，驰椒丘且焉止息。进不入以离尤兮，退将复修吾初服。制芰荷以为衣兮，集芙蓉以为裳。不吾知其亦已兮，苟余情其信芳。高余冠之岌岌兮，长余佩之陆离。芳与泽其杂糅兮，唯昭质其犹未亏。忽反顾以游目兮，将往观乎四荒。佩缤纷其繁饰兮，芳菲菲其弥章。民生各有所乐兮，余独好修以为常。虽体解吾犹未变兮，岂余心之可惩。女嬃之婵媛兮，申申其詈予，曰：「鲧婞直以亡身兮，终然夭乎羽之野。汝何博謇而好修兮，纷独有此姱节？薋菉葹以盈室兮，判独离而不服。」众不可户说兮，孰云察余之中情？世并举而好朋兮，夫何茕独而不予听？依前圣以节中兮，喟凭心而历兹。济沅、湘以南征兮，就重华而敶词：启《九辩》与《九歌》兮，夏康娱以自纵。不顾难以图后兮，五子用失乎家衖。羿淫游以佚畋兮，又好射夫封狐。固乱流其鲜终兮，浞又贪夫厥家。浇身被服强圉兮，纵欲而不忍。日康娱而自忘兮，厥首用夫颠陨。夏桀之常违兮，乃遂焉而逢殃。后辛之菹醢兮，殷宗用而不长。汤、禹俨而祗敬兮，周论道而莫差。举贤才而授能兮，循绳墨而不颇。皇天无私阿兮，览民德焉错辅。夫维圣哲以茂行兮，苟得用此下土。瞻前而顾后兮，相观民之计极。夫孰非义而可用兮？孰非善而可服？阽余身而危死兮，览余初其犹未悔。不量凿而正枘兮，固前修以菹醢。曾歔欷余郁邑兮，哀朕时之不当。揽茹蕙以掩涕兮，沾余襟之浪浪。跪敷衽以陈辞兮，耿吾既得此中正。驷玉虬以桀鹥兮，溘埃风余上征。朝发轫于苍梧兮，夕余至乎县圃。欲少留此灵琐兮，日忽忽其将暮。吾令羲和弭节兮，望崦嵫而勿迫。路漫漫其修远兮，吾将上下而求索。饮余马于咸池兮，总余辔乎扶桑。折若木以拂日兮，聊逍遥以相羊。前望舒使先驱兮，后飞廉使奔属。鸾皇为余先戒兮，雷师告余以未具。吾令凤鸟飞腾兮，继之以日夜。飘风屯其相离兮，帅云霓而来御。纷总总其离合兮，斑陆离其上下。吾令帝阍开关兮，倚阊阖而望予。时暧暧其将罢兮，结幽兰而延伫。世溷浊而不分兮，好蔽美而嫉妒。朝吾将济于白水兮，登阆风而绁马。忽反顾以流涕兮，哀高丘之无女。溘吾游此春宫兮，折琼枝以继佩。及荣华之未落兮，相下女之可诒。吾令丰隆乘云兮，求宓妃之所在。解佩纕以结言兮，吾令謇修以为理。纷总总其离合兮，忽纬繣其难迁。夕归次于穷石兮，朝濯发乎洧盘。保厥美以骄傲兮，日康娱以淫游。虽信美而无礼兮，来违弃而改求。览相观于四极兮，周流乎天余乃下。望瑶台之偃蹇兮，见有娀之佚女。吾令鸩为媒兮，鸩告余以不好。雄鸠之鸣逝兮，余犹恶其佻巧。心犹豫而狐疑兮，欲自适而不可。凤皇既受诒兮，恐高辛之先我。欲远集而无所止兮，聊浮游以逍遥。及少康之未家兮，留有虞之二姚。理弱而媒拙兮，恐导言之不固。世溷浊而嫉贤兮，好蔽美而称恶。闺中既以邃远兮，哲王又不寤。怀朕情而不发兮，余焉能忍而与此终古？索琼茅以筳篿兮，命灵氛为余占之。曰：「两美其必合兮，孰信修而慕之？思九州之博大兮，岂惟是其有女？」曰：「勉远逝而无狐疑兮，孰求美而释女？何所独无芳草兮，尔何怀乎故宇？」世幽昧以昡曜兮，孰云察余之善恶？民好恶其不同兮，惟此党人其独异！户服艾以盈要兮，谓幽兰其不可佩。览察草木其犹未得兮，岂珵美之能当？苏粪壤以充祎兮，谓申椒其不芳。欲从灵氛之吉占兮，心犹豫而狐疑。巫咸将夕降兮，怀椒糈而要之。百神翳其备降兮，九疑缤其并迎。皇剡剡其扬灵兮，告余以吉故。曰：「勉升降以上下兮，求矩矱之所同。汤、禹俨而求合兮，挚、咎繇而能调。苟中情其好修兮，又何必用夫行媒？说操筑于傅岩兮，武丁用而不疑。吕望之鼓刀兮，遭周文而得举。宁戚之讴歌兮，齐桓闻以该辅。及年岁之未晏兮，时亦犹其未央。恐鹈鴃之先鸣兮，使夫百草为之不芳。」何琼佩之偃蹇兮，众薆然而蔽之。惟此党人之不谅兮，恐嫉妒而折之。时缤纷其变易兮，又何可以淹留？兰芷变而不芳兮，荃蕙化而为茅。何昔日之芳草兮，今直为此萧艾也？岂其有他故兮，莫好修之害也！余以兰为可恃兮，羌无实而容长。委厥美以从俗兮，苟得列乎众芳。椒专佞以慢慆兮，樧又欲充夫佩帏。既干进而务入兮，又何芳之能祗？固时俗之流从兮，又孰能无变化？览椒兰其若兹兮，又况揭车与江离？惟兹佩之可贵兮，委厥美而历兹。芳菲菲而难亏兮，芬至今犹未沬。和调度以自娱兮，聊浮游而求女。及余饰之方壮兮，周流观乎上下。灵氛既告余以吉占兮，历吉日乎吾将行。折琼枝以为羞兮，精琼爢以为粻。为余驾飞龙兮，杂瑶象以为车。何离心之可同兮？吾将远逝以自疏。邅吾道夫昆仑兮，路修远以周流。扬云霓之晻蔼兮，鸣玉鸾之啾啾。朝发轫于天津兮，夕余至乎西极。凤皇翼其承旗兮，高翱翔之翼翼。忽吾行此流沙兮，遵赤水而容与。麾蛟龙使梁津兮，诏西皇使涉予。路修远以多艰兮，腾众车使径待。路不周以左转兮，指西海以为期。屯余车其千乘兮，齐玉轪而并驰。驾八龙之婉婉兮，载云旗之委蛇。抑志而弭节兮，神高驰之邈邈。奏《九歌》而舞《韶》兮，聊假日以媮乐。陟升皇之赫戏兮，忽临睨夫旧乡。仆夫悲余马怀兮，蜷局顾而不行。乱曰：已矣哉！国无人莫我知兮，又何怀乎故都！既莫足与为美政兮，吾将从彭咸之所居！《清明》宋代·王禹偁—无花无酒过清明，兴味萧然似野僧。昨日邻家乞新火，晓窗分与读书灯。《永遇乐·京口北固亭怀古》宋代·辛弃疾—千古江山，英雄无觅，孙仲谋处。舞榭歌台，风流总被雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否？《出塞二首·其一》唐代·王昌龄—秦时明月汉时关，万里长征人未还。但使龙城飞将在，不教胡马度阴山。《渡荆门送别》唐代·李白—渡远荆门外，来从楚国游。山随平野尽，江入大荒流。月下飞天镜，云生结海楼。仍怜故乡水，万里送行舟。《江畔独步寻花·其六》唐代·杜甫—黄四娘家花满蹊，千朵万朵压枝低。留连戏蝶时时舞，自在娇莺恰恰啼。《春晓》唐代·孟浩然—春眠不觉晓，处处闻啼鸟。夜来风雨声，花落知多少。《观刈麦》唐代·白居易—田家少闲月，五月人倍忙。夜来南风起，小麦覆陇黄。妇姑荷箪食，童稚携壶浆，相随饷田去，丁壮在南冈。足蒸暑土气，背灼炎天光，力尽不知热，但惜夏日长。复有贫妇人，抱子在其旁，右手秉遗穗，左臂悬敝筐。听其相顾言，闻者为悲伤。家田输税尽，拾此充饥肠。今我何功德？曾不事农桑。吏禄三百石，岁晏有余粮，念此私自愧，尽日不能忘。《两小儿辩日 / 两小儿辩斗》先秦·列御寇—孔子东游，见两小儿辩日，问其故。(辩日 一作：辩斗)一儿曰：“我以日始出时去人近，而日中时远也。” 一儿以日初出远，而日中时近也。一儿曰：“日初出大如车盖，及日中则如盘盂，此不为远者小而近者大乎？”一儿曰：“日初出沧沧凉凉，及其日中如探汤，此不为近者热而远者凉乎？”孔子不能决也。两小儿笑曰：“孰为汝多知乎？”《竹里馆》唐代·王维—独坐幽篁里，弹琴复长啸。深林人不知，明月来相照。《江南春》唐代·杜牧—千里莺啼绿映红，水村山郭酒旗风。 南朝四百八十寺，多少楼台烟雨中。《送东阳马生序(节选)》明代·宋濂—余幼时即嗜学。家贫，无从致书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道，又患无硕师、名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。当余之从师也，负箧曳屣，行深山巨谷中，穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意,以中有足乐者，不知口体之奉不若人也。盖余之勤且艰若此。 《凉州词二首·其一》唐代·王之涣—黄河远上白云间，一片孤城万仞山。羌笛何须怨杨柳，春风不度玉门关。《回乡偶书二首·其一》唐代·贺知章—少小离家老大回，乡音无改鬓毛衰。儿童相见不相识，笑问客从何处来。《滁州西涧》唐代·韦应物—独怜幽草涧边生，上有黄鹂深树鸣。 春潮带雨晚来急，野渡无人舟自横。《鸟鸣涧》唐代·王维—人闲桂花落，夜静春山空。月出惊山鸟，时鸣春涧中。《登高》唐代·杜甫—风急天高猿啸哀，渚清沙白鸟飞回。无边落木萧萧下，不尽长江滚滚来。万里悲秋常作客，百年多病独登台。艰难苦恨繁霜鬓，潦倒新停浊酒杯。《乡村四月》宋代·翁卷—绿遍山原白满川，子规声里雨如烟。乡村四月闲人少，才了蚕桑又插田。《诫子书》两汉·诸葛亮—夫君子之行，静以修身，俭以养德。非淡泊无以明志，非宁静无以致远。夫学须静也，才须学也。非学无以广才，非志无以成学。淫慢则不能励精，险躁则不能冶性。年与时驰，意与日去，遂成枯落，多不接世，悲守穷庐，将复何及！ (淡泊 一作：澹泊；淫慢 一作：慆慢)《登鹳雀楼》唐代·王之涣—白日依山尽，黄河入海流。欲穷千里目，更上一层楼。《忆江南词三首》唐代·白居易—江南好，风景旧曾谙。日出江花红胜火，春来江水绿如蓝。能不忆江南？江南忆，最忆是杭州。山寺月中寻桂子，郡亭枕上看潮头。何日更重游！江南忆，其次忆吴宫。吴酒一杯春竹叶，吴娃双舞醉芙蓉。早晚复相逢！《陈太丘与友期 / 期行》南北朝·刘义庆—陈太丘与友期行，期日中，过中不至，太丘舍去，去后乃至。 元方时年七岁，门外戏。客问元方：“尊君在不？”答曰：“待君久不至，已去。”友人便怒：“非人哉！与人期行，相委而去。”元方曰：“君与家君期日中。日中不至，则是无信；对子骂父，则是无礼。”友人惭，下车引之，元方入门不顾。《雁门太守行》唐代·李贺—黑云压城城欲摧，甲光向日金鳞开。(向日 一作：向月)角声满天秋色里，塞上燕脂凝夜紫。(塞上 一作：塞土)半卷红旗临易水，霜重鼓寒声不起。报君黄金台上意，提携玉龙为君死！《泊秦淮》唐代·杜牧—烟笼寒水月笼沙，夜泊秦淮近酒家。商女不知亡国恨，隔江犹唱《后庭花》。《琵琶行 / 琵琶引》唐代·白居易—元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。浔阳江头夜送客，枫叶荻花秋瑟瑟。主人下马客在船，举酒欲饮无管弦。醉不成欢惨将别，别时茫茫江浸月。忽闻水上琵琶声，主人忘归客不发。寻声暗问弹者谁？琵琶声停欲语迟。移船相近邀相见，添酒回灯重开宴。千呼万唤始出来，犹抱琵琶半遮面。转轴拨弦三两声，未成曲调先有情。弦弦掩抑声声思，似诉平生不得志。（不得志 一作：不得意）低眉信手续续弹，说尽心中无限事。轻拢慢捻抹复挑，初为《霓裳》后《六幺》（六幺 一作：绿腰）。大弦嘈嘈如急雨，小弦切切如私语。嘈嘈切切错杂弹，大珠小珠落玉盘。间关莺语花底滑，幽咽泉流冰下难。冰泉冷涩弦凝绝，凝绝不通声暂歇。(暂歇 一作：渐歇)别有幽愁暗恨生，此时无声胜有声。银瓶乍破水浆迸，铁骑突出刀枪鸣。曲终收拨当心画，四弦一声如裂帛。东船西舫悄无言，唯见江心秋月白。沉吟放拨插弦中，整顿衣裳起敛容。自言本是京城女，家在虾蟆陵下住。十三学得琵琶成，名属教坊第一部。曲罢曾教善才服，妆成每被秋娘妒。五陵年少争缠头，一曲红绡不知数。钿头银篦击节碎，血色罗裙翻酒污。(银篦 一作：云篦)今年欢笑复明年，秋月春风等闲度。弟走从军阿姨死，暮去朝来颜色故。门前冷落鞍马稀，老大嫁作商人妇。商人重利轻别离，前月浮梁买茶去。去来江口守空船，绕船月明江水寒。夜深忽梦少年事，梦啼妆泪红阑干。我闻琵琶已叹息，又闻此语重唧唧。同是天涯沦落人，相逢何必曾相识！我从去年辞帝京，谪居卧病浔阳城。浔阳地僻无音乐，终岁不闻丝竹声。住近湓江地低湿，黄芦苦竹绕宅生。其间旦暮闻何物？杜鹃啼血猿哀鸣。春江花朝秋月夜，往往取酒还独倾。岂无山歌与村笛？呕哑嘲哳难为听。今夜闻君琵琶语，如听仙乐耳暂明。莫辞更坐弹一曲，为君翻作《琵琶行》。感我此言良久立，却坐促弦弦转急。凄凄不似向前声，满座重闻皆掩泣。座中泣下谁最多？江州司马青衫湿。《钗头凤·红酥手》宋代·陆游—红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！《古朗月行》唐代·李白—小时不识月，呼作白玉盘。又疑瑶台镜，飞在青云端。(青云 一作：白云)仙人垂两足，桂树何团团。白兔捣药成，问言与谁餐？蟾蜍蚀圆影，大明夜已残。羿昔落九乌，天人清且安。阴精此沦惑，去去不足观。忧来其如何？凄怆摧心肝。《山行》唐代·杜牧—远上寒山石径斜，白云深处有人家。(深处 一作：生处)停车坐爱枫林晚，霜叶红于二月花。《相见欢·无言独上西楼·五代》李煜—无言独上西楼，月如钩。寂寞梧桐深院锁清秋。剪不断，理还乱，是离愁。别是一般滋味在心头。(一般 一作：一番)《月夜忆舍弟》唐代·杜甫—戍鼓断人行，边秋一雁声。(边秋 一作:秋边)露从今夜白，月是故乡明。有弟皆分散，无家问死生。寄书长不达，况乃未休兵。《题李凝幽居》唐代·贾岛—闲居少邻并，草径入荒园。鸟宿池边树，僧敲月下门。过桥分野色，移石动云根。暂去还来此，幽期不负言。《宿新市徐公店》宋代·杨万里—篱落疏疏一径深，树头花落未成阴。儿童急走追黄蝶，飞入菜花无处寻。《望洞庭》唐代·刘禹锡—湖光秋月两相和，潭面无风镜未磨。遥望洞庭山水翠，白银盘里一青螺。(山水翠 一作：山水色)《兰亭集序 / 兰亭序》魏晋·王羲之—永和九年，岁在癸丑，暮春之初，会于会稽山阴之兰亭，修禊事也。群贤毕至，少长咸集。此地有崇山峻岭，茂林修竹；又有清流激湍，映带左右，引以为流觞曲水，列坐其次。虽无丝竹管弦之盛，一觞一咏，亦足以畅叙幽情。是日也，天朗气清，惠风和畅，仰观宇宙之大，俯察品类之盛，所以游目骋怀，足以极视听之娱，信可乐也。夫人之相与，俯仰一世，或取诸怀抱，悟言一室之内；或因寄所托，放浪形骸之外。虽趣舍万殊，静躁不同，当其欣于所遇，暂得于己，快然自足，不知老之将至。及其所之既倦，情随事迁，感慨系之矣。向之所欣，俯仰之间，已为陈迹，犹不能不以之兴怀。况修短随化，终期于尽。古人云：“死生亦大矣。”岂不痛哉！(不知老之将至 一作：曾不知老之将至)每览昔人兴感之由，若合一契，未尝不临文嗟悼，不能喻之于怀。固知一死生为虚诞，齐彭殇为妄作。后之视今，亦犹今之视昔。悲夫！故列叙时人，录其所述，虽世殊事异，所以兴怀，其致一也。后之览者，亦将有感于斯文。《早发白帝城 / 白帝下江陵》唐代·李白—朝辞白帝彩云间，千里江陵一日还。两岸猿声啼不住，轻舟已过万重山。《桃夭》先秦·佚名—桃之夭夭，灼灼其华。之子于归，宜其室家。桃之夭夭，有蕡其实。之子于归，宜其家室。桃之夭夭，其叶蓁蓁。之子于归，宜其家人。《临江仙·滚滚长江东逝水》明代·杨慎—《廿一史弹词》第三段说秦汉开场词滚滚长江东逝水，浪花淘尽英雄。是非成败转头空。青山依旧在，几度夕阳红。白发渔樵江渚上，惯看秋月春风。一壶浊酒喜相逢。古今多少事，都付笑谈中。《登飞来峰》宋代·王安石—飞来山上千寻塔，闻说鸡鸣见日升。(飞来山 一作：飞来峰)不畏浮云遮望眼，只缘身在最高层。(只缘 一作：自缘)《前赤壁赋》宋代·苏轼—壬戌之秋，七月既望，苏子与客泛舟游于赤壁之下。清风徐来，水波不兴。举酒属客，诵明月之诗，歌窈窕之章。少焉，月出于东山之上，徘徊于斗牛之间。白露横江，水光接天。纵一苇之所如，凌万顷之茫然。浩浩乎如冯虚御风，而不知其所止；飘飘乎如遗世独立，羽化而登仙。(冯 通：凭)于是饮酒乐甚，扣舷而歌之。歌曰：“桂棹兮兰桨，击空明兮溯流光。渺渺兮予怀，望美人兮天一方。”客有吹洞箫者，倚歌而和之。其声呜呜然，如怨如慕，如泣如诉；余音袅袅，不绝如缕。舞幽壑之潜蛟，泣孤舟之嫠妇。苏子愀然，正襟危坐，而问客曰：“何为其然也？”客曰：“‘月明星稀，乌鹊南飞。’此非曹孟德之诗乎？西望夏口，东望武昌，山川相缪，郁乎苍苍，此非孟德之困于周郎者乎？方其破荆州，下江陵，顺流而东也，舳舻千里，旌旗蔽空，酾酒临江，横槊赋诗，固一世之雄也，而今安在哉？况吾与子渔樵于江渚之上，侣鱼虾而友麋鹿，驾一叶之扁舟，举匏樽以相属。寄蜉蝣于天地，渺沧海之一粟。哀吾生之须臾，羡长 江之无穷。挟飞仙以遨游，抱明月而长终。知不可乎骤得，托遗响于悲风。”苏子曰：“客亦知夫水与月乎？逝者如斯，而未尝往也；盈虚者如彼，而卒莫消长也。盖将自其变者而观之，则天地曾不能以一瞬；自其不变者而观之，则物与我皆无尽也，而又何羡乎！且夫天地之间，物各有主，苟非吾之所有，虽一毫而莫取。惟江上之清风，与山间之明月，耳得之而为声，目遇之而成色，取之无禁，用之不竭。是造物者之无尽藏也，而吾与子之所共适。”(共适 一作：共食)客喜而笑，洗盏更酌。肴核既尽，杯盘狼籍。相与枕藉乎舟中，不知东方之既白。《六月二十七日望湖楼醉书》宋代·苏轼—黑云翻墨未遮山，白雨跳珠乱入船。卷地风来忽吹散，望湖楼下水如天。放生鱼鳖逐人来，无主荷花到处开。水枕能令山俯仰，风船解与月裴回。乌菱白芡不论钱，乱系青菰裹绿盘。忽忆尝新会灵观，滞留江海得加餐。献花游女木兰桡，细雨斜风湿翠翘。无限芳洲生杜若，吴儿不识楚辞招。未成小隐聊中隐，可得长闲胜暂闲。我本无家更安往，故乡无此好湖山。《菩萨蛮·书江西造口壁》宋代·辛弃疾—郁孤台下清江水，中间多少行人泪。西北望长安，可怜无数山。青山遮不住，毕竟东流去。江晚正愁余，山深闻鹧鸪。 (愁余 一作：愁予)《山坡羊·潼关怀古》元代·张养浩—峰峦如聚，波涛如怒，山河表里潼关路。望西都，意踌躇。伤心秦汉经行处，宫阙万间都做了土。兴，百姓苦；亡，百姓苦！《山中》唐代·王勃—长江悲已滞，万里念将归。况属高风晚，山山黄叶飞。《游园不值》宋代·叶绍翁—应怜屐齿印苍苔，小扣柴扉久不开。春色满园关不住，一枝红杏出墙来。《从军行·其二》唐代·李白—百战沙场碎铁衣，城南已合数重围。 突营射杀呼延将，独领残兵千骑归。《蜀相》唐代·杜甫—丞相祠堂何处寻，锦官城外柏森森。映阶碧草自春色，隔叶黄鹂空好音。三顾频烦天下计，两朝开济老臣心。(频烦 一作：频繁)出师未捷身先死，长使英雄泪满襟。《杂说四·马说》唐代·韩愈—世有伯乐，然后有千里马。千里马常有，而伯乐不常有。故虽有名马，祇辱于奴隶人之手，骈死于槽枥之间，不以千里称也。(祇辱 一作：只辱)马之千里者，一食或尽粟一石。食马者不知其能千里而食也。是马也，虽有千里之能，食不饱，力不足，才美不外见，且欲与常马等不可得，安求其能千里也？(食马者 通：饲)策之不以其道，食之不能尽其材，鸣之而不能通其意，执策而临之，曰：“天下无马！”呜呼！其真无马邪？其真不知马也！《峨眉山月歌》唐代·李白—峨眉山月半轮秋，影入平羌江水流。 夜发清溪向三峡，思君不见下渝州。《寒菊 / 画菊》宋代·郑思肖—花开不并百花丛，独立疏篱趣未穷。宁可枝头抱香死，何曾吹落北风中。《渔歌子·西塞山前白鹭飞》唐代·张志和—西塞山前白鹭飞，桃花流水鳜鱼肥。青箬笠，绿蓑衣，斜风细雨不须归。《暮江吟》唐代·白居易—一道残阳铺水中，半江瑟瑟半江红。可怜九月初三夜，露似真珠月似弓。(真珠 通 珍珠)《秋夜将晓出篱门迎凉有感二首》宋代·陆游—迢迢天汉西南落，喔喔邻鸡一再鸣。壮志病来消欲尽，出门搔首怆平生。三万里河东入海，五千仞岳上摩天。遗民泪尽胡尘里，南望王师又一年。《子夜吴歌·秋歌》唐代·李白—长安一片月，万户捣衣声。秋风吹不尽，总是玉关情。何日平胡虏，良人罢远征。《画》唐代·王维—远看山有色，近听水无声。春去花还在，人来鸟不惊。《论语十二章》先秦·佚名—子曰：“学而时习之，不亦说乎？有朋自远方来，不亦乐乎？人不知而不愠，不亦君子乎？”《学而》曾子曰：“吾日三省吾身：为人谋而不忠乎？与朋友交而不信乎？传不习乎？”《学而》子曰：“吾十有五而志于学，三十而立，四十而不惑，五十而知天命，六十而耳顺，七十而从心所欲，不逾矩。”《为政》子曰：“温故而知新，可以为师矣。”《为政》子曰：“学而不思则罔，思而不学则殆。”《为政》子曰：“贤哉，回也！一箪食，一瓢饮，在陋巷，人不堪其忧，回也不改其乐。贤哉，回也！”《雍也》子曰：“知之者不如好之者，好之者不如乐之者。”《雍也》子曰：“饭疏食，饮水，曲肱而枕之，乐亦在其中矣。不义而富且贵，于我如浮云。”《述而》子曰：“三人行，必有我师焉。择其善者而从之，其不善者而改之。”《述而》子在川上曰：“逝者如斯夫，不舍昼夜。”《子罕》子曰：“三军可夺帅也， 匹夫不可夺志也。”《子罕》子夏曰：“博学而笃志，切问而近思，仁在其中矣。”《子张》《夏日山中》唐代·李白—懒摇白羽扇，裸袒青林中。脱巾挂石壁，露顶洒松风。《唐雎不辱使命》先秦·刘向 撰—秦王使人谓安陵君曰：“寡人欲以五百里之地易安陵，安陵君其许寡人！”安陵君曰：“大王加惠，以大易小，甚善；虽然，受地于先王，愿终守之，弗敢易！”秦王不说。安陵君因使唐雎使于秦。(说 通：悦)秦王谓唐雎曰：“寡人以五百里之地易安陵，安陵君不听寡人，何也？且秦灭韩亡魏，而君以五十里之地存者，以君为长者，故不错意也。今吾以十倍之地，请广于君，而君逆寡人者，轻寡人与？”唐雎对曰：“否，非若是也。安陵君受地于先王而守之，虽千里不敢易也，岂直五百里哉？”秦王怫然怒，谓唐雎曰：“公亦尝闻天子之怒乎？”唐雎对曰：“臣未尝闻也。”秦王曰：“天子之怒，伏尸百万，流血千里。”唐雎曰：“大王尝闻布衣之怒乎？”秦王曰：“布衣之怒，亦免冠徒跣，以头抢地耳。”唐雎曰：“此庸夫之怒也，非士之怒也。夫专诸之刺王僚也，彗星袭月；聂政之刺韩傀也，白虹贯日；要离之刺庆忌也，仓鹰击于殿上。此三子者，皆布衣之士也，怀怒未发，休祲降于天，与臣而将四矣。若士必怒，伏尸二人，流血五步，天下缟素，今日是也。”挺剑而起。秦王色挠，长跪而谢之曰：“先生坐！何至于此！寡人谕矣：夫韩、魏灭亡，而安陵以五十里之地存者，徒以有先生也。”《杨氏之子》南北朝·刘义庆—梁国杨氏子九岁，甚聪惠。孔君平诣其父，父不在，乃呼儿出。为设果，果有杨梅。孔指以示儿曰：“此是君家果。”儿应声答曰：“未闻孔雀是夫子家禽。” 《霜月》唐代·李商隐—初闻征雁已无蝉，百尺楼高水接天。(楼高 一作：楼南 / 楼台)青女素娥俱耐冷，月中霜里斗婵娟。《鹿柴》唐代·王维—空山不见人，但闻人语响。返景入深林，复照青苔上。《凤求凰》两汉·司马相如—其一：【琴曲出自王实甫《西厢记》】有美一人兮，见之不忘。（有美人兮，见之不忘。）一日不见兮，思之如狂。凤飞翱翔兮，四海求凰。无奈佳人兮，不在东墙。将琴代语兮，聊写衷肠。何时见许兮，慰我彷徨。愿言配德兮，携手相将。不得於飞兮，使我沦亡。其二：凤兮凤兮归故乡，遨游四海求其凰。时未遇兮无所将，何悟今兮升斯堂！有艳淑女在闺房，室迩人遐毒我肠。何缘交颈为鸳鸯，胡颉颃兮共翱翔！凰兮凰兮从我栖，得托孳尾永为妃。交情通意心和谐，中夜相从知者谁？双翼俱起翻高飞，无感我思使余悲。《惠崇春江晚景二首 / 惠崇春江晓景二首》宋代·苏轼—竹外桃花三两枝，春江水暖鸭先知。蒌蒿满地芦芽短，正是河豚欲上时。两两归鸿欲破群，依依还似北归人。遥知朔漠多风雪，更待江南半月春。《宿建德江》唐代·孟浩然—移舟泊烟渚，日暮客愁新。野旷天低树，江清月近人。《风》唐代·李峤—解落三秋叶，能开二月花。过江千尺浪，入竹万竿斜。《己亥杂诗·其二百二十》清代·龚自珍—九州生气恃风雷，万马齐喑究可哀。我劝天公重抖擞，不拘一格降人才。《四时田园杂兴·其二》宋代·范成大—梅子金黄杏子肥，麦花雪白菜花稀。日长篱落无人过，惟有蜻蜓蛱蝶飞。(惟 通 唯)《登岳阳楼》唐代·杜甫—昔闻洞庭水，今上岳阳楼。吴楚东南坼，乾坤日夜浮。亲朋无一字，老病有孤舟。戎马关山北，凭轩涕泗流。《江南逢李龟年》唐代·杜甫—岐王宅里寻常见，崔九堂前几度闻。 正是江南好风景，落花时节又逢君。《关山月》唐代·李白—明月出天山，苍茫云海间。长风几万里，吹度玉门关。汉下白登道，胡窥青海湾。由来征战地，不见有人还。戍客望边邑，思归多苦颜。(望边邑 一作：望边色)高楼当此夜，叹息未应闲。《除夜雪》宋代·陆游—北风吹雪四更初，嘉瑞天教及岁除。半盏屠苏犹未举，灯前小草写桃符。《天净沙·夏》元代·白朴—云收雨过波添，楼高水冷瓜甜，绿树阴垂画檐。纱厨藤簟，玉人罗扇轻缣。《隆中对》魏晋·陈寿—亮躬耕陇亩，好为《梁父吟》。身长八尺，每自比于管仲、乐毅，时人莫之许也。惟博陵崔州平、颍川徐庶元直与亮友善，谓为信然。时先主屯新野。徐庶见先主，先主器之，谓先主曰：“诸葛孔明者，卧龙也，将军岂愿见之乎？”先主曰：“君与俱来。”庶曰：“此人可就见，不可屈致也。将军宜枉驾顾之。”由是先主遂诣亮，凡三往，乃见。因屏人曰：“汉室倾颓，奸臣窃命，主上蒙尘。孤不度德量力，欲信大义于天下；而智术浅短，遂用猖蹶，至于今日。然志犹未已，君谓计将安出？”亮答曰：“自董卓已来，豪杰并起，跨州连郡者不可胜数。曹操比于袁绍，则名微而众寡。然操遂能克绍，以弱为强者，非惟天时，抑亦人谋也。今操已拥百万之众，挟天子而令诸侯，此诚不可与争锋。孙权据有江东，已历三世，国险而民附，贤能为之用，此可以为援而不可图也。荆州北据汉、沔，利尽南海，东连吴会，西通巴、蜀，此用武之国，而其主不能守，此殆天所以资将军，将军岂有意乎？益州险塞，沃野千里，天府之土，高祖因之以成帝业。刘璋暗弱，张鲁在北，民殷国富而不知存恤，智能之士思得明君。将军既帝室之胄，信义著于四海，总揽英雄，思贤如渴，若跨有荆、益，保其岩阻，西和诸戎，南抚夷越，外结好孙权，内修政理；天下有变，则命一上将将荆州之军以向宛、洛，将军身率益州之众出于秦川，百姓孰敢不箪食壶浆以迎将军者乎？诚如是，则霸业可成，汉室可兴矣。”先主曰：“善！”于是与亮情好日密。关羽、张飞等不悦，先主解之曰：“孤之有孔明，犹鱼之有水也。愿诸君勿复言。”羽、飞乃止。《归去来兮辞·并序》魏晋·陶渊明—余家贫，耕植不足以自给。幼稚盈室，瓶无储粟，生生所资，未见其术。亲故多劝余为长吏，脱然有怀，求之靡途。会有四方之事，诸侯以惠爱为德，家叔以余贫苦，遂见用于小邑。于时风波未静，心惮远役，彭泽去家百里，公田之利，足以为酒。故便求之。及少日，眷然有归欤之情。何则？质性自然，非矫厉所得。饥冻虽切，违己交病。尝从人事，皆口腹自役。于是怅然慷慨，深愧平生之志。犹望一稔，当敛裳宵逝。寻程氏妹丧于武昌，情在骏奔，自免去职。仲秋至冬，在官八十余日。因事顺心，命篇曰《归去来兮》。乙巳岁十一月也。归去来兮，田园将芜胡不归？既自以心为形役，奚惆怅而独悲？悟已往之不谏，知来者之可追。实迷途其未远，觉今是而昨非。舟遥遥以轻飏，风飘飘而吹衣。问征夫以前路，恨晨光之熹微。乃瞻衡宇，载欣载奔。僮仆欢迎，稚子候门。三径就荒，松菊犹存。携幼入室，有酒盈樽。引壶觞以自酌，眄庭柯以怡颜。倚南窗以寄傲，审容膝之易安。园日涉以成趣，门虽设而常关。策扶老以流憩，时矫首而遐观。云无心以出岫，鸟倦飞而知还。景翳翳以将入，抚孤松而盘桓。归去来兮，请息交以绝游。世与我而相违，复驾言兮焉求？悦亲戚之情话，乐琴书以消忧。农人告余以春及，将有事于西畴。或命巾车，或棹孤舟。既窈窕以寻壑，亦崎岖而经丘。木欣欣以向荣，泉涓涓而始流。善万物之得时，感吾生之行休。已矣乎！寓形宇内复几时。曷不委心任去留？胡为乎遑遑欲何之？富贵非吾愿，帝乡不可期。怀良辰以孤往，或植杖而耘耔。登东皋以舒啸，临清流而赋诗。聊乘化以归尽，乐夫天命复奚疑！《浣溪沙·谁念西风独自凉》清代·纳兰性德—谁念西风独自凉，萧萧黄叶闭疏窗，沉思往事立残阳。被酒莫惊春睡重，赌书消得泼茶香，当时只道是寻常。《劝学》唐代·颜真卿—三更灯火五更鸡，正是男儿读书时。黑发不知勤学早，白首方悔读书迟。《生查子·元夕》宋代·欧阳修—去年元夜时，花市灯如昼。月上柳梢头，人约黄昏后。今年元夜时，月与灯依旧。不见去年人，泪湿春衫袖。(泪湿 ：一作：满)《题临安邸》宋代·林升—山外青山楼外楼，西湖歌舞几时休？暖风熏得游人醉，直把杭州作汴州。《客中行 / 客中作》唐代·李白—兰陵美酒郁金香，玉碗盛来琥珀光。 但使主人能醉客，不知何处是他乡。《所见》清代·袁枚—牧童骑黄牛，歌声振林樾。意欲捕鸣蝉，忽然闭口立。《大林寺桃花》唐代·白居易—人间四月芳菲尽，山寺桃花始盛开。 长恨春归无觅处，不知转入此中来。《宣州谢脁楼饯别校书叔云》唐代·李白—弃我去者，昨日之日不可留；乱我心者，今日之日多烦忧。长风万里送秋雁，对此可以酣高楼。蓬莱文章建安骨，中间小谢又清发。俱怀逸兴壮思飞，欲上青天览明月。(览 通：揽；明月 一作：日月)抽刀断水水更流，举杯销愁愁更愁。(销愁 一作 消愁)人生在世不称意，明朝散发弄扁舟。《垓下歌》两汉·项羽—力拔山兮气盖世。时不利兮骓不逝。骓不逝兮可奈何！虞兮虞兮奈若何！《书湖阴先生壁》宋代·王安石—茅檐长扫净无苔，花木成畦手自栽。一水护田将绿绕，两山排闼送青来。桑条索漠楝花繁，风敛余香暗度垣。黄鸟数声残午梦，尚疑身属半山园。《商山早行》唐代·温庭筠—晨起动征铎，客行悲故乡。鸡声茅店月，人迹板桥霜。槲叶落山路，枳花明驿墙。(明驿墙 一作：照驿墙)因思杜陵梦，凫雁满回塘。《已酉端午》元代·贝琼—风雨端阳生晦冥，汨罗无处吊英灵。海榴花发应相笑，无酒渊明亦独醒。《十五从军征》两汉·佚名—十五从军征，八十始得归。道逢乡里人：“家中有阿谁？”“遥看是君家，松柏冢累累。”(遥看 一作：遥望)兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知贻阿谁？出门东向看，泪落沾我衣。《观潮》宋代·周密—浙江之潮，天下之伟观也。自既望以至十八日为盛。方其远出海门，仅如银线；既而渐近，则玉城雪岭际天而来，大声如雷霆，震撼激射，吞天沃日，势极雄豪。杨诚斋诗云“海涌银为郭，江横玉系腰”者是也。 每岁京尹出浙江亭教阅水军，艨艟数百，分列两岸；既而尽奔腾分合五阵之势，并有乘骑弄旗标枪舞刀于水面者，如履平地。倏尔黄烟四起，人物略不相睹，水爆轰震，声如崩山。烟消波静，则一舸无迹，仅有“敌船”为火所焚，随波而逝。 吴儿善泅者数百，皆披发文身，手持十幅大彩旗，争先鼓勇，溯迎而上，出没于鲸波万仞中，腾身百变，而旗尾略不沾湿，以此夸能。江干上下十余里间，珠翠罗绮溢目，车马塞途，饮食百物皆倍穹常时，而僦赁看幕，虽席地不容间也。 《相见欢·林花谢了春红·五代》李煜—林花谢了春红，太匆匆。无奈朝来寒雨晚来风。胭脂泪，相留醉，几时重。自是人生长恨水长东。(相留 一作：留人)《题破山寺后禅院》唐代·常建—清晨入古寺，初日照高林。竹径通幽处，禅房花木深。山光悦鸟性，潭影空人心。万籁此都寂，但余钟磬音。(版本一)清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，惟余钟磬音。(版本二)清晨入古寺，初日照高林。竹径通幽处，禅房花木深。山光悦鸟性，潭影空人心。万籁此俱寂，但余钟磬音。(版本三)清晨入古寺，初日照高林。曲径通幽处，禅房花木深。山光悦鸟性，潭影空人心。万籁此俱寂，但余钟磬音。(版本四)《天竺寺八月十五日夜桂子》唐代·皮日休—玉颗珊珊下月轮，殿前拾得露华新。 至今不会天中事，应是嫦娥掷与人。《大风歌》两汉·刘邦—大风起兮云飞扬，威加海内兮归故乡，安得猛士兮守四方！《离思五首·其四》唐代·元稹—曾经沧海难为水，除却巫山不是云。取次花丛懒回顾，半缘修道半缘君。《归园田居·其一》魏晋·陶渊明—少无适俗韵，性本爱丘山。误落尘网中，一去三十年。(误落 一作：误入)羁鸟恋旧林，池鱼思故渊。开荒南野际，守拙归园田。方宅十余亩，草屋八九间。榆柳荫后檐，桃李罗堂前。暧暧远人村，依依墟里烟。狗吠深巷中，鸡鸣桑树颠。户庭无尘杂，虚室有余闲。久在樊笼里，复得返自然。《夜书所见》宋代·叶绍翁—萧萧梧叶送寒声，江上秋风动客情。知有儿童挑促织，夜深篱落一灯明。《荆轲歌 / 渡易水歌》先秦·佚名—风萧萧兮易水寒，壮士一去兮不复还。(复还 一作：复反)探虎穴兮入蛟宫，仰天呼气兮成白虹。(此句疑为后人补作)《咏雪 / 咏雪联句》南北朝·刘义庆—谢太傅寒雪日内集，与儿女讲论文义。俄而雪骤,公欣然曰：“白雪纷纷何所似？”兄子胡儿曰：“撒盐空中差可拟。”兄女曰：“未若柳絮因风起。”公大笑乐。即公大兄无奕女，左将军王凝之妻也。《天净沙·冬》元代·白朴—一声画角谯门，半庭新月黄昏，雪里山前水滨。竹篱茅舍，淡烟衰草孤村。《烛之武退秦师》先秦·左丘明—晋侯、秦伯围郑，以其无礼于晋，且贰于楚也。晋军函陵，秦军氾南。佚之狐言于郑伯曰：“国危矣，若使烛之武见秦君，师必退。”公从之。辞曰：“臣之壮也，犹不如人；今老矣，无能为也已。”公曰：“吾不能早用子，今急而求子，是寡人之过也。然郑亡，子亦有不利焉！”许之。夜缒而出，见秦伯，曰：“秦、晋围郑，郑既知亡矣。若亡郑而有益于君，敢以烦执事。越国以鄙远，君知其难也，焉用亡郑以陪邻？邻之厚，君之薄也。若舍郑以为东道主，行李之往来，共其乏困，君亦无所害。且君尝为晋君赐矣，许君焦、瑕，朝济而夕设版焉，君之所知也。夫晋，何厌之有？既东封郑，又欲肆其西封，若不阙秦，将焉取之？阙秦以利晋，唯君图之。”秦伯说，与郑人盟。使杞子、逢孙、杨孙戍之，乃还。子犯请击之。公曰：“不可。微夫人之力不及此。因人之力而敝之，不仁；失其所与，不知；以乱易整，不武。吾其还也。”亦去之。（选自《左传》）《池上》唐代·白居易—小娃撑小艇，偷采白莲回。不解藏踪迹，浮萍一道开。《智子疑邻》先秦·韩非—宋有富人，天雨墙坏。其子曰：“不筑，必将有盗。”其邻人之父亦云。暮而果大亡其财，其家甚智其子，而疑邻人之父。《相思》唐代·王维—红豆生南国，春来发几枝。愿君多采撷，此物最相思。《小儿垂钓》唐代·胡令能—蓬头稚子学垂纶，侧坐莓苔草映身。 路人借问遥招手，怕得鱼惊不应人。《子衿》先秦·佚名—青青子衿，悠悠我心。纵我不往，子宁不嗣音？青青子佩，悠悠我思。纵我不往，子宁不来？挑兮达兮，在城阙兮。一日不见，如三月兮。《绝句·古木阴中系短篷》宋代·志南—古木阴中系短篷，杖藜扶我过桥东。沾衣欲湿杏花雨，吹面不寒杨柳风。《浣溪沙·漠漠轻寒上小楼》宋代·秦观—漠漠轻寒上小楼，晓阴无赖似穷秋。淡烟流水画屏幽。自在飞花轻似梦，无边丝雨细如愁。宝帘闲挂小银钩。《山中杂诗》南北朝·吴均—山际见来烟，竹中窥落日。鸟向檐上飞，云从窗里出。《题都城南庄》唐代·崔护—去年今日此门中，人面桃花相映红。人面不知何处去，桃花依旧笑春风。《葛覃》先秦·佚名—葛之覃兮，施于中谷，维叶萋萋。黄鸟于飞，集于灌木，其鸣喈喈。葛之覃兮，施于中谷，维叶莫莫。是刈是濩，为絺为綌，服之无斁。言告师氏，言告言归。薄污我私，薄浣我衣。害浣害否？归宁父母。《诉衷情·当年万里觅封侯》宋代·陆游—当年万里觅封侯，匹马戍梁州。关河梦断何处？尘暗旧貂裘。胡未灭，鬓先秋，泪空流。此生谁料，心在天山，身老沧洲。《观书有感二首·其一》宋代·朱熹—半亩方塘一鉴开，天光云影共徘徊。问渠那得清如许？为有源头活水来。(那 通：哪)《逢雪宿芙蓉山主人》唐代·刘长卿—日暮苍山远，天寒白屋贫。柴门闻犬吠，风雪夜归人。《上邪》两汉·佚名—上邪，我欲与君相知，长命无绝衰。山无陵，江水为竭。冬雷震震，夏雨雪。天地合，乃敢与君绝。《登金陵凤凰台》唐代·李白—凤凰台上凤凰游，凤去台空江自流。吴宫花草埋幽径，晋代衣冠成古丘。三山半落青天外，二水中分白鹭洲。(二水 一作：一水)总为浮云能蔽日，长安不见使人愁。《正气歌》宋代·文天祥—余囚北庭，坐一土室。室广八尺，深可四寻。单扉低小，白间短窄，污下而幽暗。当此夏日，诸气萃然：雨潦四集，浮动床几，时则为水气；涂泥半朝，蒸沤历澜，时则为土气；乍晴暴热，风道四塞，时则为日气；檐阴薪爨，助长炎虐，时则为火气；仓腐寄顿，陈陈逼人，时则为米气；骈肩杂遝，腥臊汗垢，时则为人气；或圊溷、或毁尸、或腐鼠，恶气杂出，时则为秽气。叠是数气，当之者鲜不为厉。而予以孱弱，俯仰其间，於兹二年矣，幸而无恙，是殆有养致然尔。然亦安知所养何哉？孟子曰：「吾善养吾浩然之气。」彼气有七，吾气有一，以一敌七，吾何患焉！况浩然者，乃天地之正气也，作正气歌一首。天地有正气，杂然赋流形。下则为河岳，上则为日星。于人曰浩然，沛乎塞苍冥。皇路当清夷，含和吐明庭。时穷节乃见，一一垂丹青。在齐太史简，在晋董狐笔。在秦张良椎，在汉苏武节。为严将军头，为嵇侍中血。为张睢阳齿，为颜常山舌。或为辽东帽，清操厉冰雪。或为出师表，鬼神泣壮烈。或为渡江楫，慷慨吞胡羯。或为击贼笏，逆竖头破裂。是气所磅礴，凛烈万古存。当其贯日月，生死安足论。地维赖以立，天柱赖以尊。三纲实系命，道义为之根。嗟予遘阳九，隶也实不力。楚囚缨其冠，传车送穷北。鼎镬甘如饴，求之不可得。阴房阗鬼火，春院閟天黑。牛骥同一皂，鸡栖凤凰食。一朝蒙雾露，分作沟中瘠。如此再寒暑，百沴自辟易。嗟哉沮洳场，为我安乐国。岂有他缪巧，阴阳不能贼。顾此耿耿在，仰视浮云白。悠悠我心悲，苍天曷有极。哲人日已远，典刑在夙昔。风檐展书读，古道照颜色。《望洞庭湖赠张丞相 / 临洞庭湖赠张丞相》唐代·孟浩然—八月湖水平，涵虚混太清。气蒸云梦泽，波撼岳阳城。欲济无舟楫，端居耻圣明。坐观垂钓者，徒有羡鱼情。《朝天子·咏喇叭》明代·王磐—喇叭，唢呐，曲儿小腔儿大。官船来往乱如麻，全仗你抬声价。(唢呐 一作：锁呐； 声价 一作：身价)军听了军愁，民听了民怕。哪里去辨甚么真共假？眼见的吹翻了这家，吹伤了那家，只吹的水尽鹅飞罢！《击壤歌》先秦·佚名—日出而作，日入而息。凿井而饮，耕田而食。帝力于我何有哉！《清明》宋代·黄庭坚—佳节清明桃李笑，野田荒冢只生愁。雷惊天地龙蛇蛰，雨足郊原草木柔。人乞祭余骄妾妇，士甘焚死不公侯。贤愚千载知谁是，满眼蓬蒿共一丘。《虞美人·听雨》宋代·蒋捷—少年听雨歌楼上。红烛昏罗帐。壮年听雨客舟中。江阔云低、断雁叫西风。 而今听雨僧庐下。鬓已星星也。悲欢离合总无情。一任阶前、点滴到天明。《长相思·其一》唐代·李白—长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端！上有青冥之长天，下有渌水之波澜。天长路远魂飞苦，梦魂不到关山难。长相思，摧心肝！《越人歌》先秦·佚名—今夕何夕兮，搴舟中流。今日何日兮，得与王子同舟。蒙羞被好兮，不訾诟耻。心几烦而不绝兮，得知王子。山有木兮木有枝，心悦君兮君不知。《劝学》先秦·荀子—君子曰：学不可以已。青，取之于蓝，而青于蓝；冰，水为之，而寒于水。木直中绳，輮以为轮，其曲中规。虽有槁暴（pù），不复挺者，輮使之然也。故木受绳则直，金就砺则利，君子博学而日参省乎己，则知明而行无过矣。故不登高山，不知天之高也；不临深溪，不知地之厚也；不闻先王之遗言，不知学问之大也。干、越、夷、貉之子，生而同声，长而异俗，教使之然也。诗曰：“嗟尔君子，无恒安息。靖共尔位，好是正直。神之听之，介尔景福。”神莫大于化道，福莫长于无祸。吾尝终日而思矣，不如须臾之所学也；吾尝跂而望矣，不如登高之博见也。登高而招，臂非加长也，而见者远；顺风而呼，声非加疾也，而闻者彰。假舆马者，非利足也，而致千里；假舟楫者，非能水也，而绝江河。君子生非异也，善假于物也。(君子生 通：性)南方有鸟焉，名曰蒙鸠，以羽为巢，而编之以发，系之苇苕，风至苕折，卵破子死。巢非不完也，所系者然也。西方有木焉，名曰射干，茎长四寸，生于高山之上，而临百仞之渊，木茎非能长也，所立者然也。蓬生麻中，不扶而直；白沙在涅，与之俱黑。兰槐之根是为芷，其渐之滫，君子不近，庶人不服。其质非不美也，所渐者然也。故君子居必择乡，游必就士，所以防邪辟而近中正也。物类之起，必有所始。荣辱之来，必象其德。肉腐出虫，鱼枯生蠹。怠慢忘身，祸灾乃作。强自取柱，柔自取束。邪秽在身，怨之所构。施薪若一，火就燥也，平地若一，水就湿也。草木畴生，禽兽群焉，物各从其类也。是故质的张，而弓矢至焉；林木茂，而斧斤至焉；树成荫，而众鸟息焉。醯酸，而蚋聚焉。故言有招祸也，行有招辱也，君子慎其所立乎！积土成山，风雨兴焉；积水成渊，蛟龙生焉；积善成德，而神明自得，圣心备焉。故不积跬步，无以至千里；不积小流，无以成江海。骐骥一跃，不能十步；驽马十驾，功在不舍。锲而舍之，朽木不折；锲而不舍，金石可镂。蚓无爪牙之利，筋骨之强，上食埃土，下饮黄泉，用心一也。蟹六跪而二螯，非蛇鳝之穴无可寄托者，用心躁也。是故无冥冥之志者，无昭昭之明；无惛惛之事者，无赫赫之功。行衢道者不至，事两君者不容。目不能两视而明，耳不能两听而聪。螣蛇无足而飞，鼫鼠五技而穷。《诗》曰：“尸鸠在桑，其子七兮。淑人君子，其仪一兮。其仪一兮，心如结兮！”故君子结于一也。昔者瓠巴鼓瑟，而流鱼出听；伯牙鼓琴，而六马仰秣。故声无小而不闻，行无隐而不形 。玉在山而草木润，渊生珠而崖不枯。为善不积邪？安有不闻者乎？学恶乎始？恶乎终？曰：其数则始乎诵经，终乎读礼；其义则始乎为士，终乎为圣人， 真积力久则入，学至乎没而后止也。故学数有终，若其义则不可须臾舍也。为之，人也；舍 之，禽兽也。故书者，政事之纪也；诗者，中声之所止也；礼者，法之大分，类之纲纪也。 故学至乎礼而止矣。夫是之谓道德之极。礼之敬文也，乐之中和也，诗书之博也，春秋之微 也，在天地之间者毕矣。 君子之学也，入乎耳，着乎心，布乎四体，形乎动静。端而言，蝡而动，一可以为法则。小人之学也，入乎耳，出乎口；口耳之间，则四寸耳，曷足以美七尺之躯哉！古之学者为己，今之学者为人。君子之学也，以美其身；小人之学也，以为禽犊。故不问而告谓之傲，问一而告二谓之囋。傲、非也，囋、非也；君子如向矣。学莫便乎近其人。礼乐法而不说，诗书故而不切，春秋约而不速。方其人之习君子之说，则尊以遍矣，周于世矣。故曰：学莫便乎近其人。学之经莫速乎好其人，隆礼次之。上不能好其人，下不能隆礼，安特将学杂识志，顺诗书而已耳。则末世穷年，不免为陋儒而已。将原先王，本仁义，则礼正其经纬蹊径也。若挈裘领，诎五指而顿之，顺者不可胜数也。不道礼宪，以诗书为之，譬之犹以指测河也，以戈舂黍也，以锥餐壶也，不可以得之矣。故隆礼，虽未明，法士也；不隆礼，虽察辩，散儒也。问楛者，勿告也；告楛者，勿问也；说楛者，勿听也。有争气者，勿与辩也。故必由其道至，然后接之；非其道则避之。故礼恭，而后可与言道之方；辞顺，而后可与言道之理；色从而后可与言道之致。故未可与言而言，谓之傲；可与言而不言，谓之隐；不观气色而言，谓瞽。故君子不傲、不隐、不瞽，谨顺其身。诗曰：“匪交匪舒，天子所予。”此之谓也。百发失一，不足谓善射；千里蹞步不至，不足谓善御；伦类不通，仁义不一，不足谓善学。学也者，固学一之也。一出焉，一入焉，涂巷之人也；其善者少，不善者多，桀纣盗跖也；全之尽之，然后学者也。君子知夫不全不粹之不足以为美也，故诵数以贯之，思索以通之，为其人以处之，除其害者以持养之。使目非是无欲见也，使耳非是无欲闻也，使口非是无欲言也，使心非是无欲虑也。及至其致好之也，目好之五色，耳好之五声，口好之五味，心利之有天下。是故权利不能倾也，群众不能移也，天下不能荡也。生乎由是，死乎由是，夫是之谓德操。德操然后能定，能定然后能应。能定能应，夫是之谓成人。天见其明，地见其光，君子贵其全也。 《破阵子·春景》宋代·晏殊—燕子来时新社，梨花落后清明。池上碧苔三四点，叶底黄鹂一两声。日长飞絮轻。巧笑东邻女伴，采桑径里逢迎。疑怪昨宵春梦好，元是今朝斗草赢。笑从双脸生。《望江南·梳洗罢》唐代·温庭筠—梳洗罢，独倚望江楼。过尽千帆皆不是，斜晖脉脉水悠悠。肠断白蘋洲。《乐游原 / 登乐游原》唐代·李商隐—向晚意不适，驱车登古原。夕阳无限好，只是近黄昏。《别董大二首》唐代·高适—千里黄云白日曛，北风吹雁雪纷纷。莫愁前路无知己，天下谁人不识君。六翮飘飖私自怜，一离京洛十余年。丈夫贫贱应未足，今日相逢无酒钱。《长相思·一重山·五代》李煜—一重山，两重山。山远天高烟水寒，相思枫叶丹。菊花开，菊花残。塞雁高飞人未还，一帘风月闲。《八阵图》唐代·杜甫—功盖三分国，名成八阵图。（名成 一作：名高）江流石不转，遗恨失吞吴。《蝶恋花·槛菊愁烟兰泣露》宋代·晏殊—槛菊愁烟兰泣露，罗幕轻寒，燕子双飞去。明月不谙离恨苦，斜光到晓穿朱户。(双飞去 一作：双来去 离恨苦 一作：离别苦)昨夜西风凋碧树，独上高楼，望尽天涯路。欲寄彩笺兼尺素，山长水阔知何处？《李延年歌》两汉·李延年—北方有佳人，绝世而独立。一顾倾人城，再顾倾人国。宁不知倾城与倾国？佳人难再得。《孔雀东南飞 / 古诗为焦仲卿妻作》两汉·佚名—汉末建安中，庐江府小吏焦仲卿妻刘氏，为仲卿母所遣，自誓不嫁。其家逼之，乃投水而死。仲卿闻之，亦自缢于庭树。时人伤之，为诗云尔。孔雀东南飞，五里一徘徊。“十三能织素，十四学裁衣。十五弹箜篌，十六诵诗书。十七为君妇，心中常苦悲。君既为府吏，守节情不移。贱妾留空房，相见常日稀。鸡鸣入机织，夜夜不得息。三日断五匹，大人故嫌迟。非为织作迟，君家妇难为！妾不堪驱使，徒留无所施。便可白公姥，及时相遣归。”府吏得闻之，堂上启阿母：“儿已薄禄相，幸复得此妇。结发同枕席，黄泉共为友。共事二三年，始尔未为久。女行无偏斜，何意致不厚。”阿母谓府吏：“何乃太区区！此妇无礼节，举动自专由。吾意久怀忿，汝岂得自由！东家有贤女，自名秦罗敷。可怜体无比，阿母为汝求。便可速遣之，遣去慎莫留！”府吏长跪告：“伏惟启阿母。今若遣此妇，终老不复取！”阿母得闻之，槌床便大怒：“小子无所畏，何敢助妇语！吾已失恩义，会不相从许！”府吏默无声，再拜还入户。举言谓新妇，哽咽不能语：“我自不驱卿，逼迫有阿母。卿但暂还家，吾今且报府。不久当归还，还必相迎取。以此下心意，慎勿违吾语。”新妇谓府吏：“勿复重纷纭。往昔初阳岁，谢家来贵门。奉事循公姥，进止敢自专？昼夜勤作息，伶俜萦苦辛。谓言无罪过，供养卒大恩；仍更被驱遣，何言复来还！妾有绣腰襦，葳蕤自生光；红罗复斗帐，四角垂香囊；箱帘六七十，绿碧青丝绳，物物各自异，种种在其中。人贱物亦鄙，不足迎后人，留待作遗施，于今无会因。时时为安慰，久久莫相忘！”鸡鸣外欲曙，新妇起严妆。著我绣夹裙，事事四五通。足下蹑丝履，头上玳瑁光。腰若流纨素，耳著明月珰。指如削葱根，口如含朱丹。纤纤作细步，精妙世无双。上堂拜阿母，阿母怒不止。“昔作女儿时，生小出野里。本自无教训，兼愧贵家子。受母钱帛多，不堪母驱使。今日还家去，念母劳家里。”却与小姑别，泪落连珠子。“新妇初来时，小姑始扶床；今日被驱遣，小姑如我长。勤心养公姥，好自相扶将。初七及下九，嬉戏莫相忘。”出门登车去，涕落百余行。府吏马在前，新妇车在后。隐隐何甸甸，俱会大道口。下马入车中，低头共耳语：“誓不相隔卿，且暂还家去。吾今且赴府，不久当还归。誓天不相负！”新妇谓府吏：“感君区区怀！君既若见录，不久望君来。君当作磐石，妾当作蒲苇。蒲苇纫如丝，磐石无转移。我有亲父兄，性行暴如雷，恐不任我意，逆以煎我怀。”举手长劳劳，二情同依依 。入门上家堂，进退无颜仪。阿母大拊掌，不图子自归：“十三教汝织，十四能裁衣，十五弹箜篌，十六知礼仪，十七遣汝嫁，谓言无誓违。汝今何罪过，不迎而自归？”兰芝惭阿母：“儿实无罪过。”阿母大悲摧。还家十余日，县令遣媒来。云有第三郎，窈窕世无双。年始十八九，便言多令才。阿母谓阿女：“汝可去应之。”阿女含泪答：“兰芝初还时，府吏见丁宁，结誓不别离。今日违情义，恐此事非奇。自可断来信，徐徐更谓之。”阿母白媒人：“贫贱有此女，始适还家门。不堪吏人妇，岂合令郎君？幸可广问讯，不得便相许。”媒人去数日，寻遣丞请还，说有兰家女，承籍有宦官。云有第五郎，娇逸未有婚。遣丞为媒人，主簿通语言。直说太守家，有此令郎君，既欲结大义，故遣来贵门。阿母谢媒人：“女子先有誓，老姥岂敢言！”阿兄得闻之，怅然心中烦。举言谓阿妹：“作计何不量！先嫁得府吏，后嫁得郎君。否泰如天地，足以荣汝身。不嫁义郎体，其往欲何云？”兰芝仰头答：“理实如兄言。谢家事夫婿，中道还兄门。处分适兄意，那得自任专！虽与府吏要，渠会永无缘。登即相许和，便可作婚姻。”媒人下床去。诺诺复尔尔。还部白府君：“下官奉使命，言谈大有缘。”府君得闻之，心中大欢喜。视历复开书，便利此月内，六合正相应。良吉三十日，今已二十七，卿可去成婚。交语速装束，络绎如浮云。青雀白鹄舫，四角龙子幡。婀娜随风转，金车玉作轮。踯躅青骢马，流苏金镂鞍。赍钱三百万，皆用青丝穿。杂彩三百匹，交广市鲑珍。从人四五百，郁郁登郡门。阿母谓阿女：“适得府君书，明日来迎汝。何不作衣裳？莫令事不举！”阿女默无声，手巾掩口啼，泪落便如泻。移我琉璃榻，出置前窗下。左手持刀尺，右手执绫罗。朝成绣夹裙，晚成单罗衫。晻晻日欲暝，愁思出门啼。府吏闻此变，因求假暂归。未至二三里，摧藏马悲哀。新妇识马声，蹑履相逢迎。怅然遥相望，知是故人来。举手拍马鞍，嗟叹使心伤：“自君别我后，人事不可量。果不如先愿，又非君所详。我有亲父母，逼迫兼弟兄。以我应他人，君还何所望！”府吏谓新妇：“贺卿得高迁！磐石方且厚，可以卒千年；蒲苇一时纫，便作旦夕间。卿当日胜贵，吾独向黄泉！”新妇谓府吏：“何意出此言！同是被逼迫，君尔妾亦然。黄泉下相见，勿违今日言！”执手分道去，各各还家门。生人作死别，恨恨那可论？念与世间辞，千万不复全！府吏还家去，上堂拜阿母：“今日大风寒，寒风摧树木，严霜结庭兰。儿今日冥冥，令母在后单。故作不良计，勿复怨鬼神！命如南山石，四体康且直！”阿母得闻之，零泪应声落：“汝是大家子，仕宦于台阁。慎勿为妇死，贵贱情何薄！东家有贤女，窈窕艳城郭，阿母为汝求，便复在旦夕。”府吏再拜还，长叹空房中，作计乃尔立。转头向户里，渐见愁煎迫。其日牛马嘶，新妇入青庐。奄奄黄昏后，寂寂人定初。我命绝今日，魂去尸长留！揽裙脱丝履，举身赴清池。府吏闻此事，心知长别离。徘徊庭树下，自挂东南枝。两家求合葬，合葬华山傍。东西植松柏，左右种梧桐。枝枝相覆盖，叶叶相交通。中有双飞鸟，自名为鸳鸯。仰头相向鸣，夜夜达五更。行人驻足听，寡妇起彷徨。多谢后世人，戒之慎勿忘。 《梦游天姥吟留别 / 梦游天姥山别东鲁诸公》唐代·李白—海客谈瀛洲，烟涛微茫信难求；越人语天姥，云霞明灭或可睹。天姥连天向天横，势拔五岳掩赤城。天台四万八千丈，对此欲倒东南倾。(四万 一作：一万)我欲因之梦吴越，一夜飞度镜湖月。(度 通：渡)湖月照我影，送我至剡溪。谢公宿处今尚在，渌水荡漾清猿啼。脚著谢公屐，身登青云梯。半壁见海日，空中闻天鸡。千岩万转路不定，迷花倚石忽已暝。熊咆龙吟殷岩泉，栗深林兮惊层巅。云青青兮欲雨，水澹澹兮生烟。列缺霹雳，丘峦崩摧。洞天石扉，訇然中开。青冥浩荡不见底，日月照耀金银台。 霓为衣兮风为马，云之君兮纷纷而来下。虎鼓瑟兮鸾回车，仙之人兮列如麻。忽魂悸以魄动，恍惊起而长嗟。惟觉时之枕席，失向来之烟霞。世间行乐亦如此，古来万事东流水。别君去兮何时还？且放白鹿青崖间，须行即骑访名山。安能摧眉折腰事权贵，使我不得开心颜!《竹枝词二首·其一》唐代·刘禹锡—杨柳青青江水平，闻郎江上踏歌声。(踏歌声 一作：唱歌声)东边日出西边雨，道是无晴却有晴。(却有晴 一作：还有晴)《端午日》唐代·殷尧藩—少年佳节倍多情，老去谁知感慨生；不效艾符趋习俗，但祈蒲酒话升平。鬓丝日日添白头，榴锦年年照眼明；千载贤愚同瞬息，几人湮没几垂名。《送东阳马生序》明代·宋濂—余幼时即嗜学。家贫，无从致书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道 ，又患无硕师、名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。当余之从师也，负箧曳屣，行深山巨谷中，穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意。以中有足乐者，不知口体之奉不若人也。盖余之勤且艰若此。 今虽耄老，未有所成，犹幸预君子之列，而承天子之宠光，缀公卿之后，日侍坐备顾问，四海亦谬称其氏名，况才之过于余者乎？今诸生学于太学，县官日有廪稍之供，父母岁有裘葛之遗，无冻馁之患矣；坐大厦之下而诵《诗》《书》，无奔走之劳矣；有司业、博士为之师，未有问而不告，求而不得者也；凡所宜有之书，皆集于此，不必若余之手录，假诸人而后见也。其业有不精，德有不成者，非天质之卑，则心不若余之专耳，岂他人之过哉！东阳马生君则，在太学已二年，流辈甚称其贤。余朝京师，生以乡人子谒余，撰长书以为贽，辞甚畅达，与之论辩，言和而色夷。自谓少时用心于学甚劳，是可谓善学者矣！其将归见其亲也，余故道为学之难以告之。谓余勉乡人以学者，余之志也；诋我夸际遇之盛而骄乡人者，岂知余者哉！《送李少府贬峡中王少府贬长沙》唐代·高适—嗟君此别意何如，驻马衔杯问谪居。巫峡啼猿数行泪，衡阳归雁几封书。青枫江上秋帆远，白帝城边古木疏。圣代即今多雨露，暂时分手莫踌躇。《劝学诗 / 偶成》宋代·朱熹—少年易老学难成，一寸光阴不可轻。未觉池塘春草梦，阶前梧叶已秋声。《捕蛇者说》唐代·柳宗元—永州之野产异蛇：黑质而白章，触草木尽死；以啮人，无御之者。然得而腊之以为饵，可以已大风、挛踠、瘘疠，去死肌，杀三虫。其始太医以王命聚之，岁赋其二。募有能捕之者，当其租入。永之人争奔走焉。 有蒋氏者，专其利三世矣。问之，则曰：“吾祖死于是，吾父死于是，今吾嗣为之十二年，几死者数矣。”言之貌若甚戚者。余悲之，且曰：“若毒之乎？余将告于莅事者，更若役，复若赋，则何如？”蒋氏大戚，汪然出涕，曰：“君将哀而生之乎？则吾斯役之不幸，未若复吾赋不幸之甚也。向吾不为斯役，则久已病矣。自吾氏三世居是乡，积于今六十岁矣。而乡邻之生日蹙，殚其地之出，竭其庐之入。号呼而转徙，饥渴而顿踣。触风雨，犯寒暑，呼嘘毒疠，往往而死者，相藉也。曩与吾祖居者，今其室十无一焉。与吾父居者，今其室十无二三焉。与吾居十二年者，今其室十无四五焉。非死则徙尔，而吾以捕蛇独存。悍吏之来吾乡，叫嚣乎东西，隳突乎南北；哗然而骇者，虽鸡狗不得宁焉。吾恂恂而起，视其缶，而吾蛇尚存，则弛然而卧。谨食之，时而献焉。退而甘食其土之有，以尽吾齿。盖一岁之犯死者二焉，其余则熙熙而乐，岂若吾乡邻之旦旦有是哉。今虽死乎此，比吾乡邻之死则已后矣，又安敢毒耶？” 余闻而愈悲，孔子曰：“苛政猛于虎也！”吾尝疑乎是，今以蒋氏观之，犹信。呜呼！孰知赋敛之毒有甚是蛇者乎！故为之说，以俟夫观人风者得焉。（饥渴而顿踣 一作：饿渴）《氓》先秦·佚名—氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。(尔 一作：尓)桑之未落，其叶沃若。于嗟鸠兮！无食桑葚。于嗟女兮！无与士耽。士之耽兮，犹可说也。女之耽兮，不可说也。桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士贰其行。士也罔极，二三其德。三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。及尔偕老，老使我怨。淇则有岸，隰则有泮。总角之宴，言笑晏晏，信誓旦旦，不思其反。反是不思，亦已焉哉！《咏鹅》唐代·骆宾王—鹅，鹅，鹅，曲项向天歌。白毛浮绿水，红掌拨清波。《摸鱼儿·雁丘词 / 迈陂塘·金朝》元好问—乙丑岁赴试并州，道逢捕雁者云：“今旦获一雁，杀之矣。其脱网者悲鸣不能去，竟自投于地而死。”予因买得之，葬之汾水之上，垒石为识，号曰“雁丘”。同行者多为赋诗，予亦有《雁丘词》。旧所作无宫商，今改定之。问世间，情为何物，直教生死相许？天南地北双飞客，老翅几回寒暑。欢乐趣，离别苦，就中更有痴儿女。君应有语：渺万里层云，千山暮雪，只影向谁去？横汾路，寂寞当年箫鼓，荒烟依旧平楚。招魂楚些何嗟及，山鬼暗啼风雨。天也妒，未信与，莺儿燕子俱黄土。千秋万古，为留待骚人，狂歌痛饮，来访雁丘处。 《采莲曲》唐代·王昌龄—荷叶罗裙一色裁，芙蓉向脸两边开。乱入池中看不见，闻歌始觉有人来。《端午》唐代·李隆基—端午临中夏，时清日复长。盐梅已佐鼎，曲糵且传觞。事古人留迹，年深缕积长。当轩知槿茂，向水觉芦香。亿兆同归寿，群公共保昌。忠贞如不替，贻厥后昆芳。《清明即事》唐代·孟浩然—帝里重清明，人心自愁思。车声上路合，柳色东城翠。花落草齐生，莺飞蝶双戏。空堂坐相忆，酌茗聊代醉。《田家元日》唐代·孟浩然—昨夜斗回北，今朝岁起东。我年已强仕，无禄尚忧农。桑野就耕父，荷锄随牧童。田家占气候，共说此年丰。《卜算子·黄州定慧院寓居作》宋代·苏轼—缺月挂疏桐，漏断人初静。时见幽人独往来，缥缈孤鸿影。(时见 一作：谁见)惊起却回头，有恨无人省。拣尽寒枝不肯栖，寂寞沙洲冷。《寡人之于国也》先秦·孟子弟子录—梁惠王曰：“寡人之于国也，尽心焉耳矣。河内凶，则移其民于河东，移其粟于河内；河东凶亦然。察邻国之政，无如寡人之用心者。邻国之民不加少，寡人之民不加多，何也？孟子对曰：“王好战，请以战喻。填然鼓之，兵刃既接，弃甲曳兵而走。或百步而后止，或五十步而后止。以五十步笑百步，则何如？”曰：“不可，直不百步耳，是亦走也。”曰：“王如知此，则无望民之多于邻国也。不违农时，谷不可胜食也；数罟不入洿池，鱼鳖不可胜食也；斧斤以时入山林，材木不可胜用也。谷与鱼鳖不可胜食，材木不可胜用，是使民养生丧死无憾也。养生丧死无憾，王道之始也。五亩之宅，树之以桑，五十者可以衣帛矣。鸡豚狗彘之畜，无失其时，七十者可以食肉矣。百亩之田，勿夺其时，数口之家，可以无饥矣；谨庠序之教，申之以孝悌之义，颁白者不负戴于道路矣。七十者衣帛食肉，黎民不饥不寒，然而不王者，未之有也。狗彘食人食而不知检，涂有饿莩而不知发，人死，则曰：‘非我也，岁也。’是何异于刺人而杀之，曰‘非我也，兵也’?王无罪岁，斯天下之民至焉。”《旅夜书怀》唐代·杜甫—细草微风岸，危樯独夜舟。星垂平野阔，月涌大江流。名岂文章著，官应老病休。飘飘何所似，天地一沙鸥。《凉州词二首》唐代·王之涣—黄河远上白云间，一片孤城万仞山。羌笛何须怨杨柳，春风不度玉门关。单于北望拂云堆，杀马登坛祭几回。汉家天子今神武，不肯和亲归去来。《悯农二首》唐代·李绅—春种一粒粟，秋收万颗子。四海无闲田，农夫犹饿死。锄禾日当午，汗滴禾下土。谁知盘中餐，粒粒皆辛苦？《望江南·超然台作》宋代·苏轼—春未老，风细柳斜斜。试上超然台上看，半壕春水一城花。烟雨暗千家。寒食后，酒醒却咨嗟。休对故人思故国，且将新火试新茶。诗酒趁年华。《八声甘州·对潇潇暮雨洒江天》宋代·柳永—对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。唯有长江水，无语东流。 不忍登高临远，望故乡渺邈，归思难收。叹年来踪迹，何事苦淹留？想佳人妆楼颙望，误几回、天际识归舟。争知我，倚阑杆处，正恁凝愁！(阑 一作：栏) 《击鼓》先秦·佚名—击鼓其镗，踊跃用兵。土国城漕，我独南行。从孙子仲，平陈与宋。不我以归，忧心有忡。爰居爰处？爰丧其马？于以求之？于林之下。死生契阔，与子成说。执子之手，与子偕老。于嗟阔兮，不我活兮。于嗟洵兮，不我信兮。《乞巧》唐代·林杰—七夕今宵看碧霄，牵牛织女渡河桥。 家家乞巧望秋月，穿尽红丝几万条。《临江仙·夜饮东坡醒复醉》宋代·苏轼—夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。 长恨此身非我有，何时忘却营营。夜阑风静縠纹平。小舟从此逝，江海寄余生。《白梅》元代·王冕—冰雪林中著此身，不同桃李混芳尘。忽然一夜清香发，散作乾坤万里春。《燕歌行二首·其一》魏晋·曹丕—秋风萧瑟天气凉，草木摇落露为霜，群燕辞归鹄南翔。(鹄南翔 一作 雁南翔）念君客游思断肠，慊慊思归恋故乡，君何淹留寄他方？贱妾茕茕守空房，忧来思君不敢忘，不觉泪下沾衣裳。援琴鸣弦发清商，短歌微吟不能长。明月皎皎照我床，星汉西流夜未央。牵牛织女遥相望，尔独何辜限河梁。《西江月·世事一场大梦》宋代·苏轼—世事一场大梦，人生几度秋凉？夜来风叶已鸣廊。看取眉头鬓上。(秋凉 一作：新凉)酒贱常愁客少，月明多被云妨。中秋谁与共孤光。把盏凄然北望。 《公输》先秦·墨子及弟子—公输盘为楚造云梯之械，成，将以攻宋。子墨子闻之，起于鲁，行十日十夜，而至于郢，见公输盘。公输盘曰：“夫子何命焉为？”子墨子曰：“北方有侮臣者，愿借子杀之。”公输盘不说。子墨子曰：“请献十金。”公输盘曰：“吾义固不杀人。”子墨子起，再拜，曰：“请说之。吾从北方闻子为梯，将以攻宋。宋何罪之有？荆国有余于地，而不足于民，杀所不足而争所有余，不可谓智；宋无罪而攻之，不可谓仁；知而不争，不可谓忠。争而不得，不可谓强。义不杀少而杀众，不可谓知类。”公输盘服。子墨子曰：“然胡不已乎？”公输盘曰：“不可，吾既已言之王矣。”子墨子曰：“胡不见我于王？”公输盘曰：“诺。”子墨子见王，曰：“今有人于此，舍其文轩，邻有敝舆而欲窃之；舍其锦绣，邻有短褐而欲窃之；舍其粱肉，邻有糠糟而欲窃之——此为何若人？”王曰：“必为有窃疾矣。”子墨子曰：“荆之地方五千里，宋之地方五百里，此犹文轩之与敝舆也。荆有云梦，犀兕麋鹿满之，江汉之鱼鳖鼋鼍为天下富，宋所谓无雉兔鲋鱼者也，此犹粱肉之与糠糟也。荆有长松文梓楩楠豫章，宋无长木，此犹锦绣之与短褐也。臣以王吏之攻宋也，为与此同类。”王曰：“善哉！虽然，公输盘为我为云梯，必取宋。”于是见公输盘。子墨子解带为城，以牒为械，公输盘九设攻城之机变，子墨子九距之。公输盘之攻械尽，子墨子之守圉有余。公输盘诎，而曰：“吾知所以距子矣，吾不言。”子墨子亦曰：“吾知子之所以距我，吾不言。”楚王问其故。子墨子曰：“公输子之意不过欲杀臣。杀臣，宋莫能守，乃可攻也。然臣之弟子禽滑厘等三百人，已持臣守圉之器，在宋城上而待楚寇矣。虽杀臣，不能绝也。”楚王曰：“善哉。吾请无攻宋矣。”子墨子归，过宋。天雨，庇其闾中，守闾者不内也。故曰：治于神者，众人不知其功。争于明者，众人知之。《临江仙·梦后楼台高锁》宋代·晏几道—梦后楼台高锁，酒醒帘幕低垂。去年春恨却来时。落花人独立，微雨燕双飞。 记得小蘋初见，两重心字罗衣。琵琶弦上说相思。当时明月在，曾照彩云归。(蘋 通：苹)《寒食野望吟》唐代·白居易—乌啼鹊噪昏乔木，清明寒食谁家哭。风吹旷野纸钱飞，古墓垒垒春草绿。棠梨花映白杨树，尽是死生别离处。冥冥重泉哭不闻，萧萧暮雨人归去。《蝉》唐代·虞世南—垂緌饮清露，流响出疏桐。居高声自远，非是藉秋风。《读书》宋代·陆游—归志宁无五亩园，读书本意在元元。灯前目力虽非昔，犹课蝇头二万言。《夜雪》唐代·白居易—已讶衾枕冷，复见窗户明。夜深知雪重，时闻折竹声。《叶公好龙》两汉·刘向—叶公子高好龙，钩以写龙，凿以写龙，屋室雕文以写龙。于是天龙闻而下之，窥头于牖，施尾于堂。 叶公见之，弃而还走，失其魂魄，五色无主。是叶公非好龙也，好夫似龙而非龙者也。 《九歌·国殇》先秦·屈原—操吴戈兮被犀甲，车错毂兮短兵接。旌蔽日兮敌若云，矢交坠兮士争先。凌余阵兮躐余行，左骖殪兮右刃伤。霾两轮兮絷四马，援玉枹兮击鸣鼓。天时怼兮威灵怒，严杀尽兮弃原野。出不入兮往不反，平原忽兮路超远。带长剑兮挟秦弓，首身离兮心不惩。诚既勇兮又以武，终刚强兮不可凌。身既死兮神以灵，魂魄毅兮为鬼雄。(魂魄毅兮 一作：子魂魄兮)《鲁山山行》宋代·梅尧臣—适与野情惬，千山高复低。好峰随处改，幽径独行迷。霜落熊升树，林空鹿饮溪。人家在何许？云外一声鸡。《左迁至蓝关示侄孙湘》唐代·韩愈—一封朝奏九重天，夕贬潮州路八千。欲为圣明除弊事，肯将衰朽惜残年！云横秦岭家何在？雪拥蓝关马不前。知汝远来应有意，好收吾骨瘴江边。（版本一）一封朝奏九重天，夕贬潮阳路八千。本为圣朝除弊政，敢将衰朽惜残年。云横秦岭家何在？雪拥蓝关马不前。知汝远来应有意，好收吾骨瘴江边。（版本二）《画眉鸟》宋代·欧阳修—百啭千声随意移，山花红紫树高低。始知锁向金笼听，不及林间自在啼。《书愤五首·其一》宋代·陆游—早岁那知世事艰，中原北望气如山。楼船夜雪瓜洲渡，铁马秋风大散关。塞上长城空自许，镜中衰鬓已先斑。出师一表真名世，千载谁堪伯仲间！《花非花》唐代·白居易—花非花，雾非雾。夜半来，天明去。来如春梦几多时？去似朝云无觅处。《寻隐者不遇 / 孙革访羊尊师诗》唐代·贾岛—松下问童子，言师采药去。只在此山中，云深不知处。《狱中题壁》近代·谭嗣同—望门投止思张俭，忍死须臾待杜根。我自横刀向天笑，去留肝胆两昆仑。(版本一)望门投趾怜张俭，直谏陈书愧杜根。手掷欧刀仰天笑，留将公罪后人论。(版本二)《新年作》唐代·刘长卿—乡心新岁切，天畔独潸然。老至居人下，春归在客先。岭猿同旦暮，江柳共风烟。已似长沙傅，从今又几年。《荆轲刺秦王》两汉·刘向 编—秦将王翦破赵，虏赵王，尽收其地，进兵北略地，至燕南界。太子丹恐惧，乃请荆卿曰：“秦兵旦暮渡易水，则虽欲长侍足下，岂可得哉？”荆卿曰：“微太子言，臣愿得谒之。今行而无信，则秦未可亲也。夫今樊将军，秦王购之金千斤，邑万家。诚能得樊将军首，与燕督亢之地图，献秦王，秦王必说见臣，臣乃得有以报太子。”太子曰：“樊将军以穷困来归丹，丹不忍以己之私，而伤长者之意，愿足下更虑之！”荆轲知太子不忍，乃遂私见樊於期，曰：“秦之遇将军，可谓深矣。父母宗族，皆为戮没。今闻购樊将军之首，金千斤，邑万家，将奈何？”樊将军仰天太息流涕曰：“吾每念，常痛于骨髓，顾计不知所出耳！”轲曰：“今有一言，可以解燕国之患，而报将军之仇者，何如？”於期乃前曰：“为之奈何？”荆轲曰：“愿得将军之首以献秦，秦王必喜而善见臣。臣左手把其袖，而右手揕其胸，然则将军之仇报，而燕国见陵之耻除矣。将军岂有意乎？”樊於期偏袒扼腕而进曰：“此臣之日夜切齿拊心也，乃今得闻教！”遂自刎。太子闻之，驰往，伏尸而哭，极哀。既已，不可奈何，乃遂盛樊於期之首，函封之。 于是太子预求天下之利匕首，得赵人徐夫人之匕首，取之百金，使工以药 淬之。以试人，血濡缕,人无不立死者。乃为装遣荆轲。燕国有勇士秦武阳，年十二，杀人，人不敢与忤视。乃令秦武阳为副。(秦武阳 一作：秦舞阳)荆轲有所待，欲与俱，其人居远未来，而为留待。顷之未发，太子迟之。疑其有改悔，乃复请之曰：“日以尽矣，荆卿岂无意哉？丹请先遣秦武阳！”荆轲怒， 叱太子曰：“今日往而不反者，竖子也！今提一匕首入不测之强秦，仆所以留者，待吾客与俱。今太子迟之，请辞决矣！”遂发。太子及宾客知其事者，皆白衣冠以送之。至易水上，既祖，取道。高渐离击筑，荆轲和而歌，为变徵之声，士皆垂泪涕泣。又前而为歌曰：“风萧萧兮易水寒，壮士一去兮不复还！”复为慷慨羽声，士皆瞋目，发尽上指冠。于是荆轲遂就车而去，终已不顾。既至秦，持千金之资币物，厚遗wèi秦王宠臣中庶子蒙嘉。嘉为先言于秦王曰：“燕王诚振怖大王之威，不敢兴兵以拒大王，愿举国为内臣。比诸侯之列，给贡职如郡县，而得奉守先王之宗庙。恐惧不敢自陈，谨斩樊於期头，及献燕之督亢之地图，函封，燕王拜送于庭，使使以闻大王。唯大王命之。”秦王闻之，大喜。乃朝服，设九宾，见燕使者咸阳宫。荆轲奉樊於期头函，而秦武阳奉地图匣，以次进。至陛下，秦武阳色变振恐，群臣怪之，荆轲顾笑武阳，前为谢曰：“北蛮夷之鄙人，未尝见天子，故振慑，愿大王少假借之，使毕使于前。”秦王谓轲曰：“起，取武阳所持图！”轲既取图奉之， 发图，图穷而匕首见。因左手把秦王之袖，而右手持匕首揕之。未至身，秦王惊，自引而起，绝袖。拔剑，剑长，操其室。时恐急，剑坚，故不可立拔。荆轲逐秦王，秦王还柱而走。群臣惊愕，卒起不意，尽失其度。而秦法，群臣侍殿上者，不得持尺兵；诸郎中执兵，皆陈殿下，非有诏不得上。方急时，不及召下兵，以故荆轲逐秦王，而卒惶急无以击轲，而乃以手共搏之。是时，侍医夏无且以其所奉药囊提轲。秦王方还柱走，卒惶急不知所为。左右乃曰：“王负剑！王负剑！”遂拔以击荆轲，断其左股。荆轲废，乃引其匕首提秦王，不中，中柱。秦王复击轲，被八创。轲自知事不就，倚柱而笑，箕踞以骂曰：“事所以不成者，乃欲以生劫之，必得约契以报太子也。”左右既前，斩荆轲。秦王目眩良久。《折桂令·春情》元代·徐再思—平生不会相思，才会相思，便害相思。身似浮云，心如飞絮，气若游丝。空一缕余香在此，盼千金游子何之。证候来时，正是何时？灯半昏时，月半明时。《过秦论》两汉·贾谊—上篇秦孝公据崤函之固，拥雍州之地，君臣固守以窥周室，有席卷天下，包举宇内，囊括四海之意，并吞八荒之心。当是时也，商君佐之，内立法度，务耕织，修守战之具；外连衡而斗诸侯。于是秦人拱手而取西河之外。孝公既没，惠文、武、昭襄蒙故业，因遗策，南取汉中，西举巴、蜀，东割膏腴之地，北收要害之郡。诸侯恐惧，会盟而谋弱秦，不爱珍器重宝肥饶之地，以致天下之士，合从缔交，相与为一。当此之时，齐有孟尝，赵有平原，楚有春申，魏有信陵。此四君者，皆明智而忠信，宽厚而爱人，尊贤而重士，约从离衡，兼韩、魏、燕、楚、齐、赵、宋、卫、中山之众。于是六国之士，有宁越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，吴起、孙膑、带佗、倪良、王廖、田忌、廉颇、赵奢之伦制其兵。尝以十倍之地，百万之众，叩关而攻秦。秦人开关延敌，九国之师，逡巡而不敢进。秦无亡矢遗镞之费，而天下诸侯已困矣。于是从散约败，争割地而赂秦。秦有余力而制其弊，追亡逐北，伏尸百万，流血漂橹。因利乘便，宰割天下，分裂山河。强国请服，弱国入朝。延及孝文王、庄襄王，享国之日浅，国家无事。及至始皇，奋六世之余烈，振长策而御宇内，吞二周而亡诸侯，履至尊而制六合，执敲扑而鞭笞天下，威振四海。南取百越之地，以为桂林、象郡；百越之君，俯首系颈，委命下吏。乃使蒙恬北筑长城而守藩篱，却匈奴七百余里。胡人不敢南下而牧马，士不敢弯弓而报怨。于是废先王之道，焚百家之言，以愚黔首；隳名城，杀豪杰，收天下之兵，聚之咸阳，销锋镝，铸以为金人十二，以弱天下之民。然后践华为城，因河为池，据亿丈之城，临不测之渊，以为固。良将劲弩守要害之处，信臣精卒陈利兵而谁何。天下已定，始皇之心，自以为关中之固，金城千里，子孙帝王万世之业也。始皇既没，余威震于殊俗。然陈涉瓮牖绳枢之子，氓隶之人，而迁徙之徒也；才能不及中人，非有仲尼、墨翟之贤，陶朱、猗顿之富；蹑足行伍之间，而倔起阡陌之中，率疲弊之卒，将数百之众，转而攻秦，斩木为兵，揭竿为旗，天下云集响应，赢粮而景从。山东豪俊遂并起而亡秦族矣。且夫天下非小弱也，雍州之地，崤函之固，自若也。陈涉之位，非尊于齐、楚、燕、赵、韩、魏、宋、卫、中山之君也；锄耰棘矜，非铦于钩戟长铩也；谪戍之众，非抗于九国之师也；深谋远虑，行军用兵之道，非及向时之士也。然而成败异变，功业相反，何也?试使山东之国与陈涉度长絜大，比权量力，则不可同年而语矣。然秦以区区之地，致万乘之势，序八州而朝同列，百有余年矣；然后以六合为家，崤函为宫；一夫作难而七庙隳，身死人手，为天下笑者，何也？仁义不施而攻守之势异也。中篇秦灭周祀，并海内，兼诸侯，南面称帝，以养四海。天下之士，斐然向风。若是，何也？曰：近古之无王者久矣。周室卑微，五霸既灭，令不行于天下。是以诸侯力政，强凌弱，众暴寡，兵革不休，士民罢弊。今秦南面而王天下，是上有天子也。既元元之民冀得安其性命，莫不虚心而仰上。当此之时，专威定功，安危之本，在于此矣。秦王怀贪鄙之心，行自奋之智，不信功臣，不亲士民，废王道而立私爱，焚文书而酷刑法，先诈力而后仁义，以暴虐为天下始。夫兼并者高诈力，安危者贵顺权，此言取与守不同术也。秦离战国而王天下，其道不易，其政不改，是其所以取之守之者无异也。孤独而有之，故其亡可立而待也。借使秦王论上世之事，并殷、周之迹，以制御其政，后虽有淫骄之主，犹未有倾危之患也。故三王之建天下，名号显美，功业长久。今秦二世立，天下莫不引领而观其政。夫寒者利裋褐，而饥者甘糟糠。天下嚣嚣，新主之资也。此言劳民之易为仁也。向使二世有庸主之行而任忠贤，臣主一心而忧海内之患，缟素而正先帝之过；裂地分民以封功臣之后，建国立君以礼天下；虚囹圄而免刑戮，去收孥污秽之罪，使各反其乡里；发仓廪，散财币，以振孤独穷困之士；轻赋少事，以佐百姓之急；约法省刑，以持其后，使天下之人皆得自新，更节修行，各慎其身；塞万民之望，而以盛德与天下，天下息矣。即四海之内皆欢然各自安乐其处，惟恐有变。虽有狡害之民，无离上之心，则不轨之臣无以饰其智，而暴乱之奸弭矣。二世不行此术，而重以无道：坏宗庙与民，更始作阿房之宫；繁刑严诛，吏治刻深；赏罚不当，赋敛无度。天下多事，吏不能纪；百姓困穷，而主不收恤。然后奸伪并起，而上下相遁；蒙罪者众，刑戮相望于道，而天下苦之。自群卿以下至于众庶，人怀自危之心，亲处穷苦之实，咸不安其位，故易动也。是以陈涉不用汤、武之贤，不借公侯之尊，奋臂于大泽，而天下响应者，其民危也。故先王者，见终始不变，知存亡之由。是以牧民之道，务在安之而已矣。下虽有逆行之臣，必无响应之助。故曰：“安民可与为义，而危民易与为非”，此之谓也。贵为天子，富有四海，身在于戮者，正之非也。是二世之过也。下篇秦兼诸侯山东三十余郡，脩津关，据险塞，缮甲兵而守之。然陈涉率散乱之众数百，奋臂大呼，不用弓戟之兵，鉏耰白梃，望屋而食，横行天下。秦人阻险不守，关梁不闭，长戟不刺，强弩不射。楚师深入，战于鸿门，曾无藩篱之难。于是山东诸侯并起，豪俊相立。秦使章邯将而东征，章邯因其三军之众，要市于外，以谋其上。群臣之不相信，可见于此矣。子婴立，遂不悟。借使子婴有庸主之材而仅得中佐，山东虽乱，三秦之地可全而有，宗庙之祀宜未绝也。秦地被山带河以为固，四塞之国也。自缪公以来至于秦王二十余君，常为诸侯雄。此岂世贤哉？其势居然也。且天下尝同心并力攻秦矣，然困于险阻而不能进者，岂勇力智慧不足哉？形不利、势不便也。秦虽小邑，伐并大城，得阨塞而守之。诸侯起于匹夫，以利会，非有素王之行也。其交未亲，其民未附，名曰亡秦，其实利之也。彼见秦阻之难犯，必退师。案土息民以待其弊，收弱扶罢以令大国之君，不患不得意于海内。贵为天子，富有四海，而身为禽者，救败非也。秦王足己而不问，遂过而不变。二世受之，因而不改，暴虐以重祸。子婴孤立无亲，危弱无辅。三主之惑，终身不悟，亡不亦宜乎？当此时也，也非无深谋远虑知化之士也，然所以不敢尽忠指过者，秦俗多忌讳之禁也，——忠言未卒于口而身糜没矣。故使天下之士倾耳而听，重足而立，阖口而不言。是以三主失道，而忠臣不谏，智士不谋也。天下已乱，奸不上闻，岂不悲哉！先王知壅蔽之伤国也，故置公卿、大夫、士，以饰法设刑而天下治。其强也，禁暴诛乱而天下服；其弱也，王霸征而诸侯从；其削也，内守外附而社稷存。故秦之盛也，繁法严刑而天下震；及其衰也，百姓怨而海内叛矣。故周王序得其道，千余载不绝；秦本末并失，故不能长。由是观之，安危之统相去远矣。鄙谚曰：“前事之不忘，后事之师也。”是以君子为国，观之上古，验之当世，参之人事，察盛衰之理，审权势之宜，去就有序，变化因时，故旷日长久而社稷安矣。《菩萨蛮·小山重叠金明灭》唐代·温庭筠—小山重叠金明灭，鬓云欲度香腮雪。懒起画蛾眉，弄妆梳洗迟。照花前后镜，花面交相映。新帖绣罗襦，双双金鹧鸪。《忆秦娥·箫声咽》唐代·李白—箫声咽，秦娥梦断秦楼月。秦楼月，年年柳色，灞陵伤别。乐游原上清秋节，咸阳古道音尘绝。音尘绝，西风残照，汉家陵阙。《破阵子·四十年来家国·五代》李煜—四十年来家国，三千里地山河。凤阁龙楼连霄汉，玉树琼枝作烟萝，几曾识干戈？一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。《登岳阳楼二首》宋代·陈与义—洞庭之东江水西，帘旌不动夕阳迟。登临吴蜀横分地，徙倚湖山欲暮时。万里来游还望远，三年多难更凭危。白头吊古风霜里，老木沧波无限悲。天入平湖晴不风，夕帆和雁正浮空。楼头客子杪秋后，日落君山元气中。北望可堪回白首，南游聊得看丹枫。翰林物色分留少，诗到巴陵还未工。《临江仙·樱桃落尽春归去·五代》李煜—樱桃落尽春归去，蝶翻金粉双飞。子规啼月小楼西，玉钩罗幕，惆怅暮烟垂。别巷寂寥人散后，望残烟草低迷。炉香闲袅凤凰儿，空持罗带，回首恨依依。《十五夜望月寄杜郎中》唐代·王建—中庭地白树栖鸦，冷露无声湿桂花。今夜月明人尽望，不知秋思落谁家。《陌上桑》两汉·乐府诗集—日出东南隅，照我秦氏楼。秦氏有好女，自名为罗敷。罗敷喜蚕桑，采桑城南隅。青丝为笼系，桂枝为笼钩。头上倭堕髻，耳中明月珠。缃绮为下裙，紫绮为上襦。行者见罗敷，下担捋髭须。少年见罗敷，脱帽著帩头。耕者忘其犁，锄者忘其锄。来归相怨怒，但坐观罗敷。(喜蚕桑 一作：善蚕桑；相怨怒 一作：相怒怨)使君从南来，五马立踟蹰。使君遣吏往，问是谁家姝？“秦氏有好女，自名为罗敷。”“罗敷年几何？”“二十尚不足，十五颇有余”。使君谢罗敷：“宁可共载不？罗敷前致辞：“使君一何愚！使君自有妇，罗敷自有夫！”“东方千余骑，夫婿居上头。何用识夫婿？白马从骊驹，青丝系马尾，黄金络马头；腰中鹿卢剑，可值千万余。十五府小吏，二十朝大夫，三十侍中郎，四十专城居。为人洁白皙，鬑鬑颇有须。盈盈公府步，冉冉府中趋。坐中数千人，皆言夫婿殊。”(白晰 一作：白皙)《清平乐·别来春半·五代》李煜—别来春半，触目柔肠断。砌下落梅如雪乱，拂了一身还满。(柔肠断 一作：愁肠断)雁来音信无凭，路遥归梦难成。离恨恰如春草，更行更远还生。《画堂春·一生一代一双人》清代·纳兰性德—一生一代一双人，争教两处销魂。相思相望不相亲，天为谁春。浆向蓝桥易乞，药成碧海难奔。若容相访饮牛津，相对忘贫。《八月十五日夜湓亭望月》唐代·白居易—昔年八月十五夜，曲江池畔杏园边。今年八月十五夜，湓浦沙头水馆前。西北望乡何处是，东南见月几回圆。昨风一吹无人会，今夜清光似往年。《夜宿山寺》唐代·李白—危楼高百尺，手可摘星辰。不敢高声语，恐惊天上人。《卷耳》先秦·佚名—采采卷耳，不盈顷筐。嗟我怀人，寘彼周行。(寘 通：置)陟彼崔嵬，我马虺隤。我姑酌彼金罍，维以不永怀。陟彼高冈，我马玄黄。我姑酌彼兕觥，维以不永伤。陟彼砠矣，我马瘏矣，我仆痡矣，云何吁矣。《点绛唇·蹴罢秋千》宋代·李清照—蹴罢秋千，起来慵整纤纤手。露浓花瘦，薄汗轻衣透。见客入来，袜刬金钗溜。和羞走，倚门回首，却把青梅嗅。《送灵澈上人》唐代·刘长卿—苍苍竹林寺，杳杳钟声晚。荷笠带斜阳，青山独归远。(斜阳 一作：夕阳)《登楼》唐代·杜甫—花近高楼伤客心，万方多难此登临。锦江春色来天地，玉垒浮云变古今。北极朝廷终不改，西山寇盗莫相侵。可怜后主还祠庙，日暮聊为《梁甫吟》。(梁甫 一作：梁父)《不第后赋菊》唐代·黄巢—待到秋来九月八，我花开后百花杀。冲天香阵透长安，满城尽带黄金甲。《夏日田园杂兴·其七》宋代·范成大—昼出耘田夜绩麻，村庄儿女各当家。童孙未解供耕织，也傍桑阴学种瓜。《渡汉江》唐代·宋之问—岭外音书断，经冬复历春。近乡情更怯，不敢问来人。《海棠》宋代·苏轼—东风袅袅泛崇光，香雾空蒙月转廊。只恐夜深花睡去，故烧高烛照红妆。《走马川行奉送出师西征 / 走马川行奉送封大夫出师西征》唐代·岑参—君不见走马川行雪海边，平沙莽莽黄入天。 轮台九月风夜吼，一川碎石大如斗，随风满地石乱走。 匈奴草黄马正肥，金山西见烟尘飞，汉家大将西出师。 将军金甲夜不脱，半夜军行戈相拨，风头如刀面如割。 马毛带雪汗气蒸，五花连钱旋作冰，幕中草檄砚水凝。 虏骑闻之应胆慑，料知短兵不敢接，车师西门伫献捷。《孟母三迁》两汉·刘向—邹孟轲母，号孟母。其舍近墓。孟子之少时，嬉游为墓间之事。孟母曰：“此非吾所以居处子。”乃去，舍市旁。其嬉游为贾人炫卖之事。孟母又曰：“此非吾所以处吾子也。”复徙居学宫之旁。其嬉游乃设俎豆，揖让进退。孟母曰：“真可以处居子矣。”遂居。及孟子长，学六艺，卒成大儒之名。君子谓孟母善以渐化。《行行重行行》两汉·佚名—行行重行行，与君生别离。相去万余里，各在天一涯。道路阻且长，会面安可知？胡马依北风，越鸟巢南枝。相去日已远，衣带日已缓。浮云蔽白日，游子不顾返。思君令人老，岁月忽已晚。弃捐勿复道，努力加餐饭。《回乡偶书二首》唐代·贺知章—少小离家老大回，乡音无改鬓毛衰。(无改 一作：未改/难改)儿童相见不相识，笑问客从何处来。离别家乡岁月多，近来人事半消磨。惟有门前镜湖水，春风不改旧时波。《观猎》唐代·王维—风劲角弓鸣，将军猎渭城。草枯鹰眼疾，雪尽马蹄轻。忽过新丰市，还归细柳营。回看射雕处，千里暮云平。《伯牙绝弦》未知·佚名—伯牙善鼓琴，钟子期善听。伯牙鼓琴，志在高山，钟子期曰：“善哉，峨峨兮若泰山！”志在流水，钟子期曰：“善哉，洋洋兮若江河！”伯牙所念，钟子期必得之。子期死，伯牙谓世再无知音，乃破琴绝弦，终身不复鼓。《卖油翁》宋代·欧阳修—陈康肃公善射，当世无双 ，公亦以此自矜。尝射于家圃，有卖油翁释担而立，睨之，久而不去。见其发矢十中八九，但微颔之。康肃问曰：“汝亦知射乎？吾射不亦精乎？”翁曰：“无他， 但手熟尔。”康肃忿然曰：“尔安敢轻吾射！”翁曰：“以我酌油知之。”乃取一葫芦置于地，以钱覆其口，徐以杓酌油沥之，自钱孔入，而钱不湿。因曰：“我亦无他，惟手熟尔。”康肃笑而遣之。此与庄生所谓解牛斫轮者何异？《早梅》唐代·张谓—一树寒梅白玉条，迥临村路傍溪桥。(村路 一作：林村)不知近水花先发，疑是经冬雪未销。《浪淘沙·把酒祝东风》宋代·欧阳修—把酒祝东风，且共从容。垂杨紫陌洛城东。总是当时携手处，游遍芳丛。聚散苦匆匆，此恨无穷。今年花胜去年红。可惜明年花更好，知与谁同？《静女》先秦·佚名—静女其姝，俟我于城隅。爱而不见，搔首踟蹰。静女其娈，贻我彤管。彤管有炜，说怿女美。自牧归荑，洵美且异。匪女之为美，美人之贻。《春夜宴桃李园序 / 春夜宴从弟桃花园序》唐代·李白—夫天地者，万物之逆旅也；光阴者，百代之过客也。而浮生若梦，为欢几何？古人秉烛夜游，良有以也。况阳春召我以烟景，大块假我以文章。会桃花之芳园，序天伦之乐事。群季俊秀，皆为惠连；吾人咏歌，独惭康乐。幽赏未已，高谈转清。开琼筵以坐花，飞羽觞而醉月。不有佳咏，何伸雅怀？如诗不成，罚依金谷酒数。(桃花 一作：桃李)《鹧鸪天·送人》宋代·辛弃疾—唱彻《阳关》泪未干，功名馀事且加餐。浮天水送无穷树，带雨云埋一半山。今古恨，几千般，只应离合是悲欢？江头未是风波恶，别有人间行路难！《行路难三首》唐代·李白—金樽清酒斗十千，玉盘珍羞直万钱。停杯投箸不能食，拔剑四顾心茫然。欲渡黄河冰塞川，将登太行雪满山。闲来垂钓碧溪上，忽复乘舟梦日边。行路难！行路难！多歧路，今安在？长风破浪会有时，直挂云帆济沧海。大道如青天，我独不得出。 羞逐长安社中儿，赤鸡白雉赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥篲折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？ 《山园小梅二首》宋代·林逋—众芳摇落独暄妍，占尽风情向小园。疏影横斜水清浅，暗香浮动月黄昏。霜禽欲下先偷眼，粉蝶如知合断魂。幸有微吟可相狎，不须檀板共金樽。剪绡零碎点酥乾，向背稀稠画亦难。日薄从甘春至晚，霜深应怯夜来寒。澄鲜只共邻僧惜，冷落犹嫌俗客看。忆着江南旧行路，酒旗斜拂堕吟鞍。《蝶恋花·泪湿罗衣脂粉满》宋代·李清照—泪湿罗衣脂粉满，四叠阳关，唱到千千遍。人道山长水又断，萧萧微雨闻孤馆。惜别伤离方寸乱，忘了临行，酒盏深和浅。好把音书凭过雁，东莱不似蓬莱远。《菩萨蛮·人人尽说江南好》唐代·韦庄—人人尽说江南好，游人只合江南老。春水碧于天，画船听雨眠。垆边人似月，皓腕凝霜雪。未老莫还乡，还乡须断肠。《玉楼春·尊前拟把归期说》宋代·欧阳修—尊前拟把归期说，欲语春容先惨咽。人生自是有情痴，此恨不关风与月。离歌且莫翻新阕，一曲能教肠寸结。直须看尽洛城花，始共春风容易别。《和张仆射塞下曲·其三》唐代·卢纶—月黑雁飞高，单于夜遁逃。欲将轻骑逐，大雪满弓刀。《马诗二十三首·其五》唐代·李贺—大漠沙如雪，燕山月似钩。何当金络脑，快走踏清秋。《一剪梅·舟过吴江》宋代·蒋捷—一片春愁待酒浇。江上舟摇，楼上帘招。秋娘渡与泰娘桥，风又飘飘，雨又萧萧。（渡 一作：度。桥 一作：娇）何日归家洗客袍？银字笙调，心字香烧。流光容易把人抛，红了樱桃，绿了芭蕉。《菩提偈》唐代·惠能—菩提本无树，明镜亦非台。佛性常清净，何处有尘埃！心是菩提树，身为明镜台。明镜本清净，何处染尘埃！菩提本无树，明镜亦非台。本来无一物，何处惹尘埃！菩提只向心觅，何劳向外求玄？听说依此修行，西方只在目前！《屈原塔》宋代·苏轼—楚人悲屈原，千载意未歇。精魂飘何处，父老空哽咽。至今沧江上，投饭救饥渴。遗风成竞渡，哀叫楚山裂。屈原古壮士，就死意甚烈。世俗安得知，眷眷不忍决。南宾旧属楚，山上有遗塔。应是奉佛人，恐子就沦灭。此事虽无凭，此意固已切。古人谁不死，何必较考折。名声实无穷，富贵亦暂热。大夫知此理，所以持死节。《除夜太原寒甚》明代·于谦—寄语天涯客，轻寒底用愁。春风来不远，只在屋东头。《一毛不拔》魏晋·邯郸淳—一猴死，见冥王，求转人身。王曰：“既欲做人，须将毛尽拔去。”即唤夜叉拔之。方拔一根，猴不胜痛叫。王笑曰：“看你一毛不拔，如何做人？”《夸父逐日》先秦·佚名—夸父与日逐走，入日；渴，欲得饮，饮于河、渭；河、渭不足，北饮大泽。未至，道渴而死。弃其杖，化为邓林。 《正月十五夜》唐代·苏味道—火树银花合，星桥铁锁开。暗尘随马去，明月逐人来。游伎皆秾李，行歌尽落梅。金吾不禁夜，玉漏莫相催。《送别》唐代·王之涣—杨柳东风树，青青夹御河。近来攀折苦，应为别离多。《秋浦歌十七首·其十四》唐代·李白—炉火照天地，红星乱紫烟。赧郎明月夜，歌曲动寒川。《国风·卫风·木瓜》先秦·佚名—投我以木瓜，报之以琼琚。匪报也，永以为好也！投我以木桃，报之以琼瑶。匪报也，永以为好也！投我以木李，报之以琼玖。匪报也，永以为好也！《清明夜》唐代·白居易—好风胧月清明夜，碧砌红轩刺史家。 独绕回廊行复歇，遥听弦管暗看花。《忆江南三首》唐代·白居易—江南好，风景旧曾谙；日出江花红胜火，春来江水绿如蓝。能不忆江南？江南忆，最忆是杭州；山寺月中寻桂子，郡亭枕上看潮头。何日更重游！江南忆，其次忆吴宫；吴酒一杯春竹叶，吴娃双舞醉芙蓉。早晚复相逢！《黔之驴》唐代·柳宗元—黔无驴，有好事者船载以入。至则无可用，放之山下。虎见之，庞然大物也，以为神，蔽林间窥之。稍出近之，慭慭然，莫相知。他日，驴一鸣，虎大骇，远遁；以为且噬己也，甚恐。然往来视之，觉无异能者；益习其声，又近出前后，终不敢搏。稍近，益狎，荡倚冲冒。驴不胜怒，蹄之。虎因喜，计之曰：“技止此耳！”因跳踉大?，断其喉，尽其肉，乃去。噫！形之庞也类有德，声之宏也类有能。向不出其技，虎虽猛，疑畏，卒不敢取。今若是焉，悲夫！《鹧鸪天·桂花》宋代·李清照—暗淡轻黄体性柔，情疏迹远只香留。何须浅碧深红色，自是花中第一流。(深红 一作：轻)梅定妒，菊应羞，画阑开处冠中秋。骚人可煞无情思，何事当年不见收。(阑 通：栏)《苏幕遮·燎沉香》宋代·周邦彦—燎沉香，消溽暑。鸟雀呼晴，侵晓窥檐语。叶上初阳干宿雨、水面清圆，一一风荷举。故乡遥，何日去。家住吴门，久作长安旅。五月渔郎相忆否。小楫轻舟，梦入芙蓉浦。《登科后》唐代·孟郊—昔日龌龊不足夸，今朝放荡思无涯。 春风得意马蹄疾，一日看尽长安花。《鸿门宴》两汉·司马迁—沛公军霸上，未得与项羽相见。沛公左司马曹无伤使人言于项羽曰：“沛公欲王关中，使子婴为相，珍宝尽有之。”项羽大怒曰：“旦日飨士卒，为击破沛公军！”当是时，项羽兵四十万，在新丰鸿门；沛公兵十万，在霸上。范增说项羽曰：“沛公居山东时，贪于财货，好美姬。今入关，财物无所取，妇女无所幸，此其志不在小。吾令人望其气，皆为龙虎，成五彩，此天子气也。急击勿失！”楚左尹项伯者，项羽季父也，素善留侯张良。张良是时从沛公，项伯乃夜驰之沛公军，私见张良，具告以事，欲呼张良与俱去，曰：“毋从俱死也。”张良曰：“臣为韩王送沛公，沛公今事有急，亡去不义，不可不语。”良乃入，具告沛公。沛公大惊，曰：“为之奈何？”张良曰：“谁为大王为此计者？”曰：“鲰生说我曰：‘距关，毋内诸侯，秦地可尽王也。’故听之。”良曰：“料大王士卒足以当项王乎？”沛公默然，曰：“固不如也。且为之奈何？”张良曰：“请往谓项伯，言沛公不敢背项王也。”沛公曰：“君安与项伯有故？”张良曰：“秦时与臣游，项伯杀人，臣活之；今事有急，故幸来告良。”沛公曰：“孰与君少长？”良曰：“长于臣。”沛公曰：“君为我呼入，吾得兄事之。”张良出，要项伯。项伯即入见沛公。沛公奉卮酒为寿，约为婚姻，曰：“吾入关，秋毫不敢有所近，籍吏民封府库，而待将军。所以遣将守关者，备他盗之出入与非常也。日夜望将军至，岂敢反乎！愿伯具言臣之不敢倍德也。”项伯许诺，谓沛公曰：“旦日不可不蚤自来谢项王。”沛公曰：“诺。”于是项伯复夜去，至军中，具以沛公言报项王，因言曰：“沛公不先破关中，公岂敢入乎？今人有大功而击之，不义也。不如因善遇之。”项王许诺。沛公旦日从百余骑来见项王，至鸿门，谢曰：“臣与将军戮力而攻秦，将军战河北，臣战河南，然不自意能先入关破秦，得復见将军于此。今者有小人之言，令将军与臣有郤……”项王曰：“此沛公左司马曹无伤言之；不然，籍何以至此。”项王即日因留沛公与饮。项王、项伯东向坐，亚父南向坐。亚父者，范增也。沛公北向坐，张良西向侍。范增数目项王，举所佩玉玦以示之者三，项王默然不应。范增起，出召项庄，谓曰：“君王为人不忍。若入前为寿，寿毕，请以剑舞，因击沛公于坐，杀之。不者，若属皆且为所虏。”庄则入为寿。寿毕，曰：“君王与沛公饮，军中无以为乐，请以剑舞。”项王曰：“诺。”项庄拔剑起舞，项伯亦拔剑起舞，常以身翼蔽沛公，庄不得击。于是张良至军门见樊哙。樊哙曰：“今日之事何如？”良曰：“甚急！今者项庄拔剑舞，其意常在沛公也。”哙曰：“此迫矣！臣请入，与之同命。”哙即带剑拥盾入军门。交戟之卫士欲止不内，樊哙侧其盾以撞，卫士仆地，哙遂入，披帷西向立，瞋目视项王，头发上指，目眦尽裂。项王按剑而跽曰：“客何为者？”张良曰：“沛公之参乘樊哙者也。”项王曰：“壮士，赐之卮酒。”则与斗卮酒。哙拜谢，起，立而饮之。项王曰：“赐之彘肩。”则与一生彘肩。樊哙覆其盾于地，加彘肩上，拔剑切而啖之。项王曰：“壮士！能復饮乎？”樊哙曰：“臣死且不避，卮酒安足辞！夫秦王有虎狼之心，杀人如不能举，刑人如恐不胜，天下皆叛之。怀王与诸将约曰：‘先破秦入咸阳者王之。’今沛公先破秦入咸阳，毫毛不敢有所近，封闭宫室，还军霸上，以待大王来。故遣将守关者，备他盗出入与非常也。劳苦而功高如此，未有封侯之赏，而听细说，欲诛有功之人。此亡秦之续耳，窃为大王不取也！”项王未有以应，曰：“坐。”樊哙从良坐。坐须臾，沛公起如厕，因招樊哙出。沛公已出，项王使都尉陈平召沛公。沛公曰：“今者出，未辞也，为之奈何？”樊哙曰：“大行不顾细谨，大礼不辞小让。如今人方为刀俎，我为鱼肉，何辞为？”于是遂去。乃令张良留谢。良问曰：“大王来何操？”曰：“我持白璧一双，欲献项王，玉斗一双，欲与亚父。会其怒，不敢献。公为我献之。”张良曰：“谨诺。”当是时，项王军在鸿门下，沛公军在霸上，相去四十里。沛公则置车骑，脱身独骑，与樊哙、夏侯婴、靳强、纪信等四人持剑盾步走，从郦山下，道芷阳间行。沛公谓张良曰：“从此道至吾军，不过二十里耳。度我至军中，公乃入。”沛公已去，间至军中。张良入谢，曰：“沛公不胜桮杓，不能辞。谨使臣良奉白璧一双，再拜献大王足下，玉斗一双，再拜奉大将军足下。”项王曰：“沛公安在？”良曰：“闻大王有意督过之，脱身独去，已至军矣。”项王则受璧，置之坐上。亚父受玉斗，置之地，拔剑撞而破之，曰：“唉！竖子不足与谋。夺项王天下者，必沛公也。吾属今为之虏矣！”沛公至军，立诛杀曹无伤。 《从军行七首》唐代·王昌龄—烽火城西百尺楼，黄昏独上海风秋。(独上 一作：独坐)更吹羌笛关山月，无那金闺万里愁。琵琶起舞换新声，总是关山旧别情。撩乱边愁听不尽，高高秋月照长城。关城榆叶早疏黄，日暮云沙古战场。表请回军掩尘骨，莫教兵士哭龙荒。青海长云暗雪山，孤城遥望玉门关。黄沙百战穿金甲，不破楼兰终不还。大漠风尘日色昏，红旗半卷出辕门。前军夜战洮河北，已报生擒吐谷浑。胡瓶落膊紫薄汗，碎叶城西秋月团。明敕星驰封宝剑，辞君一夜取楼兰。玉门山嶂几千重，山北山南总是烽。人依远戍须看火，马踏深山不见踪。《兵车行》唐代·杜甫—车辚辚，马萧萧，行人弓箭各在腰。耶娘妻子走相送，尘埃不见咸阳桥。(耶娘 一作：“爷”)牵衣顿足拦道哭，哭声直上干云霄。道旁过者问行人，行人但云点行频。或从十五北防河，便至四十西营田。去时里正与裹头，归来头白还戍边。边庭流血成海水，武皇开边意未已。君不闻汉家山东二百州，千村万落生荆杞。纵有健妇把锄犁，禾生陇亩无东西。况复秦兵耐苦战，被驱不异犬与鸡。长者虽有问，役夫敢申恨？且如今年冬，未休关西卒。县官急索租，租税从何出？信知生男恶，反是生女好。生女犹得嫁比邻，生男埋没随百草。君不见，青海头，古来白骨无人收。新鬼烦冤旧鬼哭，天阴雨湿声啾啾！《春思》唐代·李白—燕草如碧丝，秦桑低绿枝。当君怀归日，是妾断肠时。 春风不相识，何事入罗帏。《别老母》清代·黄景仁—搴帷拜母河梁去，白发愁看泪眼枯。惨惨柴门风雪夜，此时有子不如无。《别云间》明代·夏完淳—三年羁旅客，今日又南冠。无限山河泪，谁言天地宽！(山河 一作：河山)已知泉路近，欲别故乡难。毅魄归来日，灵旗空际看。《赠荷花》唐代·李商隐—世间花叶不相伦，花入金盆叶作尘。惟有绿荷红菡萏，卷舒开合任天真。此花此叶常相映，翠减红衰愁杀人。(常相映 一作：长相映) 《杂诗》魏晋·陶渊明—人生无根蒂，飘如陌上尘。分散逐风转，此已非常身。落地为兄弟，何必骨肉亲！得欢当作乐，斗酒聚比邻。盛年不重来，一日难再晨。及时当勉励，岁月不待人。《后赤壁赋》宋代·苏轼—是岁十月之望，步自雪堂，将归于临皋。二客从予过黄泥之坂。霜露既降，木叶尽脱， 人影在地，仰见明月，顾而乐之，行歌相答。已而叹曰：“有客无酒，有酒无肴，月白风 清，如此良夜何！”客曰：“今者薄暮，举网得鱼，巨口细鳞，状如松江之鲈。顾安所得酒 乎？”归而谋诸妇。妇曰：“我有斗酒，藏之久矣，以待子不时之需。”于是携酒与鱼，复 游于赤壁之下。江流有声，断岸千尺；山高月小，水落石出。曾日月之几何，而江山不可复 识矣。予乃摄衣而上，履巉岩，披蒙茸，踞虎豹，登虬龙，攀栖鹘之危巢，俯冯夷之幽 宫。盖二客不能从焉。划然长啸，草木震动，山鸣谷应，风起水涌。予亦悄然而悲，肃然而 恐，凛乎其不可留也。反而登舟，放乎中流，听其所止而休焉。时夜将半，四顾寂寥。适有 孤鹤，横江东来。翅如车轮，玄裳缟衣，戛然长鸣，掠予舟而西也。 须臾客去，予亦就睡。梦一道士，羽衣蹁跹，过临皋之下，揖予而言曰：“赤壁之游乐 乎？”问其姓名，俯而不答。“呜呼！噫嘻！我知之矣。畴昔之夜，飞鸣而过我者，非子也 邪？”道士顾笑，予亦惊寤。开户视之，不见其处。 《塞下曲六首·其一》唐代·李白—五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。《牧童》唐代·吕岩—草铺横野六七里，笛弄晚风三四声。归来饱饭黄昏后，不脱蓑衣卧月明。《晚春二首·其一》唐代·韩愈—草树知春不久归，百般红紫斗芳菲。(草树 一作：草木)杨花榆荚无才思，惟解漫天作雪飞。《菩萨蛮·平林漠漠烟如织》唐代·李白—平林漠漠烟如织，寒山一带伤心碧。暝色入高楼，有人楼上愁。玉阶空伫立，宿鸟归飞急。何处是归程？长亭连短亭。(连短亭 一作：更短亭)《和端午》宋代·张耒—竞渡深悲千载冤，忠魂一去讵能还。国亡身殒今何有，只留离骚在世间。《十五夜观灯》唐代·卢照邻—锦里开芳宴，兰缸艳早年。缛彩遥分地，繁光远缀天。 接汉疑星落，依楼似月悬。别有千金笑，来映九枝前。《一剪梅·中秋元月》宋代·辛弃疾—忆对中秋丹桂丛，花也杯中，月也杯中。今宵楼上一尊同，云湿纱窗，雨湿纱窗。(月也杯中 一作：月在杯中)浑欲乘风问化工，路也难通，信也难通。满堂唯有烛花红，歌且从容，杯且从容。《秋词二首》唐代·刘禹锡—自古逢秋悲寂寥，我言秋日胜春朝。晴空一鹤排云上，便引诗情到碧霄。山明水净夜来霜，数树深红出浅黄。试上高楼清入骨，岂如春色嗾人狂。《雨过山村》唐代·王建—雨里鸡鸣一两家，竹溪村路板桥斜。妇姑相唤浴蚕去，闲看中庭栀子花。(闲看 一作：闲着)《蝶恋花·春暮·五代》李煜—遥夜亭皋闲信步。才过清明，渐觉伤春暮。数点雨声风约住。朦胧淡月云来去。桃杏依稀香暗渡。谁在秋千，笑里轻轻语。一寸相思千万绪。人间没个安排处。《贾生》唐代·李商隐—宣室求贤访逐臣，贾生才调更无伦。可怜夜半虚前席，不问苍生问鬼神。《九日齐山登高 / 九日齐安登高》唐代·杜牧—江涵秋影雁初飞，与客携壶上翠微。尘世难逢开口笑，菊花须插满头归。但将酩酊酬佳节，不用登临恨落晖。古往今来只如此，牛山何必独霑衣。(霑 同：沾)《临江仙·寒柳》清代·纳兰性德—飞絮飞花何处是，层冰积雪摧残，疏疏一树五更寒。爱他明月好，憔悴也相关。最是繁丝摇落后，转教人忆春山。湔裙梦断续应难。西风多少恨，吹不散眉弯。《庄子与惠子游于濠梁》先秦·佚名—庄子与惠子游于濠梁之上。庄子曰：“鯈鱼出游从容，是鱼之乐也。”惠子曰：“子非鱼，安知鱼之乐？”庄子曰：“子非我，安知我不知鱼之乐？”惠子曰：“我非子，固不知子矣；子固非鱼也，子之不知鱼之乐全矣！”庄子曰：“请循其本。子曰‘汝安知鱼乐’云者，既已知吾知之而问我。我知之濠上也。”《凉州词二首》唐代·王翰—葡萄美酒夜光杯，欲饮琵琶马上催。醉卧沙场君莫笑，古来征战几人回?秦中花鸟已应阑，塞外风沙犹自寒。夜听胡笳折杨柳，教人意气忆长安。《刻舟求剑 / 楚人涉江》先秦·佚名—楚人有涉江者，其剑自舟中坠于水。遽契其舟，曰：“是吾剑之所从坠。”舟止，从其所契者入水求之。舟已行矣，而剑不行，求剑若此，不亦惑乎！《南陵别儿童入京》唐代·李白—白酒新熟山中归，黄鸡啄黍秋正肥。呼童烹鸡酌白酒，儿女嬉笑牵人衣。高歌取醉欲自慰，起舞落日争光辉。游说万乘苦不早，著鞭跨马涉远道。会稽愚妇轻买臣，余亦辞家西入秦。仰天大笑出门去，我辈岂是蓬蒿人。《梅花绝句·其一》宋代·陆游—闻道梅花坼晓风，雪堆遍满四山中。何方可化身千亿，一树梅花一放翁。《滕王阁诗》唐代·王勃—滕王高阁临江渚，佩玉鸣鸾罢歌舞。画栋朝飞南浦云，珠帘暮卷西山雨。闲云潭影日悠悠，物换星移几度秋。阁中帝子今何在？槛外长江空自流。《赠别》唐代·杜牧—多情却似总无情，唯觉樽前笑不成。蜡烛有心还惜别，替人垂泪到天明。《南园十三首·其五》唐代·李贺—男儿何不带吴钩，收取关山五十州。请君暂上凌烟阁，若个书生万户侯？《题乌江亭》唐代·杜牧—胜败兵家事不期，包羞忍耻是男儿。 江东子弟多才俊，卷土重来未可知。《桃花溪》唐代·张旭—隐隐飞桥隔野烟，石矶西畔问渔船。 桃花尽日随流水，洞在清溪何处边。《浣溪沙·闺情》宋代·李清照—绣面芙蓉一笑开，斜飞宝鸭衬香腮。眼波才动被人猜。 一面风情深有韵，半笺娇恨寄幽怀。月移花影约重来。《春夜》宋代·王安石—金炉香烬漏声残，翦翦轻风阵阵寒。春色恼人眠不得，月移花影上栏杆。《采莲曲》唐代·白居易—菱叶萦波荷飐风，荷花深处小船通。 逢郎欲语低头笑，碧玉搔头落水中。《虞美人·曲阑深处重相见》清代·纳兰性德—曲阑深处重相见，匀泪偎人颤。凄凉别后两应同，最是不胜清怨月明中。半生已分孤眠过，山枕檀痕涴。忆来何事最销魂，第一折枝花样画罗裙。《新雷》清代·张维屏—造物无言却有情，每于寒尽觉春生。千红万紫安排著，只待新雷第一声。《无题二首》唐代·李商隐—昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。(转蓬 一作：断蓬)闻道阊门萼绿华，昔年相望抵天涯。岂知一夜秦楼客，偷看吴王苑内花。 《鹊踏枝·六曲阑干偎碧树·五代》冯延巳—六曲阑干偎碧树，杨柳风轻，展尽黄金缕。谁把钿筝移玉柱，穿帘海燕双飞去。满眼游丝兼落絮，红杏开时，一霎清明雨。浓睡觉来莺乱语，惊残好梦无寻处。《闲居初夏午睡起·其一》宋代·杨万里—梅子留酸软齿牙，芭蕉分绿与窗纱。日长睡起无情思，闲看儿童捉柳花。《国风·魏风·硕鼠》先秦·佚名—硕鼠硕鼠，无食我黍！三岁贯女，莫我肯顾。逝将去女，适彼乐土。乐土乐土，爰得我所。硕鼠硕鼠，无食我麦！三岁贯女，莫我肯德。逝将去女，适彼乐国。乐国乐国，爰得我直。硕鼠硕鼠，无食我苗！三岁贯女，莫我肯劳。逝将去女，适彼乐郊。乐郊乐郊，谁之永号？(女 通 汝)《采薇(节选)》先秦·佚名—昔我往矣，杨柳依依。今我来思，雨雪霏霏。行道迟迟，载渴载饥。我心悲伤，莫知我哀！《世无良猫》清代·乐钧—某恶鼠，破家求良猫。厌以腥膏，眠以毡罽。猫既饱且安，率不食鼠，甚者与鼠游戏，鼠以故益暴。某恐，遂不复蓄猫，以为天下无良猫也。是无猫邪，是不会蓄猫也。《画蛇添足》两汉·刘向—楚有祠者，赐其舍人卮酒，舍人相谓曰：“数人饮之不足，一人饮之有余。请画地为蛇，先成者饮酒。”一人蛇先成，引酒且饮之，乃左手持卮，右手画蛇，曰：“吾能为之足。”未成，一人之蛇成，夺其卮曰：“蛇固无足，子安能为之足？”遂饮其酒。为蛇足者，终亡其酒。《青玉案·凌波不过横塘路》宋代·贺铸—凌波不过横塘路，但目送、芳尘去。锦瑟华年谁与度？月桥花院，琐窗朱户，只有春知处。飞云冉冉蘅皋暮，彩笔新题断肠句。试问闲情都几许？一川烟草，满城风絮，梅子黄时雨。(版本一)凌波不过横塘路，但目送、芳尘去。锦瑟华年谁与度？月台花榭，琐窗朱户，只有春知处。碧云冉冉蘅皋暮，彩笔新题断肠句。试问闲愁都几许？一川烟草，满城风絮，梅子黄时雨。(版本二)《春日》宋代·秦观—一夕轻雷落万丝，霁光浮瓦碧参差。有情芍药含春泪，无力蔷薇卧晓枝。《蒿里行》两汉·曹操—关东有义士，兴兵讨群凶。初期会盟津，乃心在咸阳。军合力不齐，踌躇而雁行。势利使人争，嗣还自相戕。淮南弟称号，刻玺于北方。铠甲生虮虱，万姓以死亡。白骨露於野，千里无鸡鸣。生民百遗一，念之断人肠。《前出塞九首·其六》唐代·杜甫—挽弓当挽强，用箭当用长。射人先射马，擒贼先擒王。杀人亦有限，列国自有疆。苟能制侵陵，岂在多杀伤。《掩耳盗铃》先秦·吕不韦 撰—范氏之亡也，百姓有得钟者，欲负而走，则钟大不可负；以锤毁之，钟况然有声。恐人闻之而夺己也，遽掩其耳。恶人闻之，可也；恶己自闻之，悖也！《芙蓉楼送辛渐二首》唐代·王昌龄—寒雨连江夜入吴，平明送客楚山孤。(连江 一作：连天)洛阳亲友如相问，一片冰心在玉壶。丹阳城南秋海阴，丹阳城北楚云深。高楼送客不能醉，寂寂寒江明月心。《题菊花》唐代·黄巢—飒飒西风满院栽，蕊寒香冷蝶难来。 他年我若为青帝，报与桃花一处开。《剑客 / 述剑》唐代·贾岛—十年磨一剑，霜刃未曾试。今日把示君，谁有不平事？《项脊轩志》明代·归有光—项脊轩，旧南阁子也。室仅方丈，可容一人居。百年老屋，尘泥渗漉，雨泽下注；每移案，顾视，无可置者。又北向，不能得日，日过午已昏。余稍为修葺，使不上漏。前辟四窗，垣墙周庭，以当南日，日影反照，室始洞然。又杂植兰桂竹木于庭，旧时栏楯，亦遂增胜。借书满架，偃仰啸歌，冥然兀坐，万籁有声；而庭堦寂寂，小鸟时来啄食，人至不去。三五之夜，明月半墙，桂影斑驳，风移影动，珊珊可爱。(堦寂寂 一作：阶寂寂)然余居于此，多可喜，亦多可悲。先是庭中通南北为一。迨诸父异爨，内外多置小门，墙往往而是。东犬西吠，客逾庖而宴，鸡栖于厅。庭中始为篱，已为墙，凡再变矣。家有老妪，尝居于此。妪，先大母婢也，乳二世，先妣抚之甚厚。室西连于中闺，先妣尝一至。妪每谓余曰：”某所，而母立于兹。”妪又曰：”汝姊在吾怀，呱呱而泣；娘以指叩门扉曰：‘儿寒乎？欲食乎？’吾从板外相为应答。”语未毕，余泣，妪亦泣。余自束发，读书轩中，一日，大母过余曰：”吾儿，久不见若影，何竟日默默在此，大类女郎也？”比去，以手阖门，自语曰：”吾家读书久不效，儿之成，则可待乎！”顷之，持一象笏至，曰：”此吾祖太常公宣德间执此以朝，他日汝当用之！”瞻顾遗迹，如在昨日，令人长号不自禁。轩东，故尝为厨，人往，从轩前过。余扃牖而居，久之，能以足音辨人。轩凡四遭火，得不焚，殆有神护者。项脊生曰：“蜀清守丹穴，利甲天下，其后秦皇帝筑女怀清台；刘玄德与曹操争天下，诸葛孔明起陇中。方二人之昧昧于一隅也，世何足以知之，余区区处败屋中，方扬眉、瞬目，谓有奇景。人知之者，其谓与坎井之蛙何异？”（人教版《中国古代诗歌散文欣赏》中无此段文字；沪教版无此段。）余既为此志，后五年，吾妻来归，时至轩中，从余问古事，或凭几学书。吾妻归宁，述诸小妹语曰：”闻姊家有阁子，且何谓阁子也？”其后六年，吾妻死，室坏不修。其后二年，余久卧病无聊，乃使人复葺南阁子，其制稍异于前。然自后余多在外，不常居。庭有枇杷树，吾妻死之年所手植也，今已亭亭如盖矣。《秋风引》唐代·刘禹锡—何处秋风至？萧萧送雁群。朝来入庭树，孤客最先闻。《村夜》唐代·白居易—霜草苍苍虫切切，村南村北行人绝。 独出门前望野田，月明荞麦花如雪。 (门前 一作：前门)《上李邕》唐代·李白—大鹏一日同风起，扶摇直上九万里。假令风歇时下来，犹能簸却沧溟水。世人见我恒殊调，闻余大言皆冷笑。宣父犹能畏后生，丈夫未可轻年少。《新嫁娘词》唐代·王建—三日入厨下，洗手作羹汤。未谙姑食性，先遣小姑尝。《劝学》唐代·孟郊—击石乃有火，不击元无烟。人学始知道，不学非自然。万事须己运，他得非我贤。青春须早为，岂能长少年。《廉颇蔺相如列传(节选)》两汉·司马迁—廉颇者，赵之良将也。赵惠文王十六年，廉颇为赵将，伐齐，大破之，取阳晋，拜为上卿，以勇气闻于诸侯。蔺相如者，赵人也，为赵宦者令缪贤舍人。赵惠文王时，得楚和氏璧。秦昭王闻之，使人遗赵王书，愿以十五城请易璧。赵王与大将军廉颇诸大臣谋：欲予秦，秦城恐不可得，徒见欺；欲勿予，即患秦兵之来。计未定，求人可使报秦者，未得。宦者令缪贤曰：“臣舍人蔺相如可使。”王问：“何以知之？”对曰：“臣尝有罪，窃计欲亡走燕，臣舍人相如止臣，曰：‘君何以知燕王？’臣语曰：‘臣尝从大王与燕王会境上，燕王私握臣手，曰“愿结友”。以此知之，故欲往。’相如谓臣曰：‘夫赵强而燕弱，而君幸于赵王，故燕王欲结于君。今君乃亡赵走燕，燕畏赵，其势必不敢留君，而束君归赵矣。君不如肉袒伏斧质请罪，则幸得脱矣。’臣从其计，大王亦幸赦臣。臣窃以为其人勇士，有智谋，宜可使。”于是王召见，问蔺相如曰：“秦王以十五城请易寡人之璧，可予不？”相如曰：“秦强而赵弱，不可不许。”王曰：“取吾璧，不予我城，奈何？”相如曰：“秦以城求璧而赵不许，曲在赵。赵予璧而秦不予赵城，曲在秦。均之二策，宁许以负秦曲。”王曰：“谁可使者？”相如曰：“王必无人，臣愿奉璧往使。城入赵而璧留秦；城不入，臣请完璧归赵。”赵王于是遂遣相如奉璧西入秦。秦王坐章台见相如，相如奉璧奏秦王。秦王大喜，传以示美人及左右，左右皆呼万岁。相如视秦王无意偿赵城，乃前曰：“璧有瑕，请指示王。”王授璧，相如因持璧却立，倚柱，怒发上冲冠，谓秦王曰：“大王欲得璧，使人发书至赵王，赵王悉召群臣议，皆曰‘秦贪，负其强，以空言求璧，偿城恐不可得’。议不欲予秦璧。臣以为布衣之交尚不相欺，况大国乎！且以一璧之故逆强秦之欢，不可。于是赵王乃斋戒五日，使臣奉璧，拜送书于庭。何者？严大国之威以修敬也。今臣至，大王见臣列观，礼节甚倨；得璧，传之美人，以戏弄臣。臣观大王无意偿赵王城邑，故臣复取璧。大王必欲急臣，臣头今与璧俱碎于柱矣！”相如持其璧睨柱，欲以击柱。秦王恐其破璧，乃辞谢固请，召有司案图，指从此以往十五都予赵。相如度秦王特以诈详为予赵城，实不可得，乃谓秦王曰：“和氏璧，天下所共传宝也，赵王恐，不敢不献。赵王送璧时，斋戒五日，今大王亦宜斋戒五日，设九宾于廷，臣乃敢上璧。”秦王度之，终不可强夺，遂许斋五日，舍相如广成传。相如度秦王虽斋，决负约不偿城，乃使其从者衣褐，怀其璧，从径道亡，归璧于赵。秦王斋五日后，乃设九宾礼于廷，引赵使者蔺相如。相如至，谓秦王曰：“秦自缪公以来二十馀君，未尝有坚明约束者也。臣诚恐见欺于王而负赵，故令人持璧归，间至赵矣。且秦强而赵弱，大王遣一介之使至赵，赵立奉璧来。今以秦之强而先割十五都予赵，赵岂敢留璧而得罪于大王乎？臣知欺大王之罪当诛，臣请就汤镬，唯大王与群臣孰计议之。”秦王与群臣相视而嘻。左右或欲引相如去，秦王因曰：“今杀相如，终不能得璧也，而绝秦赵之欢，不如因而厚遇之，使归赵，赵王岂以一璧之故欺秦邪！”卒廷见相如，毕礼而归之。相如既归，赵王以为贤大夫使不辱于诸侯，拜相如为上大夫。秦亦不以城予赵，赵亦终不予秦璧。其后秦伐赵，拔石城。明年，复攻赵，杀二万人。秦王使使者告赵王，欲与王为好会于西河外渑池。赵王畏秦，欲毋行。廉颇、蔺相如计曰：“王不行，示赵弱且怯也。”赵王遂行，相如从。廉颇送至境，与王诀曰：“王行，度道里会遇之礼毕，还，不过三十日。三十日不还，则请立太子为王，以绝秦望。”王许之，遂与秦王会渑池。秦王饮酒酣，曰：“寡人窃闻赵王好音，请奏瑟。”赵王鼓瑟。秦御史前书曰“某年月日，秦王与赵王会饮，令赵王鼓瑟”。蔺相如前曰：“赵王窃闻秦王善为秦声，请奏盆缻秦王，以相娱乐。”秦王怒，不许。于是相如前进缻，因跪请秦王。秦王不肯击缻。相如曰：“五步之内，相如请得以颈血溅大王矣！”左右欲刃相如，相如张目叱之，左右皆靡。于是秦王不怿，为一击缻。相如顾召赵御史书曰“某年月日，秦王为赵王击缻”。秦之群臣曰：“请以赵十五城为秦王寿。”蔺相如亦曰：“请以秦之咸阳为赵王寿。”秦王竟酒，终不能加胜于赵。赵亦盛设兵以待秦，秦不敢动。既罢归国，以相如功大，拜为上卿，位在廉颇之右。廉颇曰：“我为赵将，有攻城野战之大功，而蔺相如徒以口舌为劳，而位居我上，且相如素贱人，吾羞，不忍为之下。”宣言曰：“我见相如，必辱之。”相如闻，不肯与会。相如每朝时，常称病，不欲与廉颇争列。已而相如出，望见廉颇，相如引车避匿。于是舍人相与谏曰：“臣所以去亲戚而事君者，徒慕君之高义也。今君与廉颇同列，廉君宣恶言而君畏匿之，恐惧殊甚，且庸人尚羞之，况于将相乎！臣等不肖，请辞去。”蔺相如固止之，曰：“公之视廉将军孰与秦王？”曰：“不若也。”相如曰：“夫以秦王之威，而相如廷叱之，辱其群臣，相如虽驽，独畏廉将军哉？顾吾念之，强秦之所以不敢加兵于赵者，徒以吾两人在也。今两虎共斗，其势不俱生。吾所以为此者，以先国家之急而后私仇也。”廉颇闻之，肉袒负荆，因宾客至蔺相如门谢罪。曰：“鄙贱之人，不知将军宽之至此也。”卒相与欢，为刎颈之交。《病起书怀》宋代·陆游—病骨支离纱帽宽，孤臣万里客江干。位卑未敢忘忧国，事定犹须待阖棺。天地神灵扶庙社，京华父老望和銮。出师一表通今古，夜半挑灯更细看。《月下独酌四首》唐代·李白—花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时相交欢，醉后各分散。（另版本“相”为“同”）永结无情游，相期邈云汉。天若不爱酒，酒星不在天。地若不爱酒，地应无酒泉。天地既爱酒，爱酒不愧天。已闻清比圣，复道浊如贤。贤圣既已饮，何必求神仙。三杯通大道，一斗合自然。但得酒中趣，勿为醒者传。三月咸阳城，千花昼如锦。谁能春独愁，对此径须饮。穷通与修短，造化夙所禀。一樽齐死生，万事固难审。醉後失天地，兀然就孤枕。不知有吾身，此乐最为甚。穷愁千万端，美酒三百杯。愁多酒虽少，酒倾愁不来。所以知酒圣，酒酣心自开。辞粟卧首阳，屡空饥颜回。当代不乐饮，虚名安用哉。蟹螯即金液，糟丘是蓬莱。且须饮美酒，乘月醉高台。《送别》唐代·王维—下马饮君酒，问君何所之？君言不得意，归卧南山陲。但去莫复问，白云无尽时。《曲池荷》唐代·卢照邻—浮香绕曲岸，圆影覆华池。常恐秋风早，飘零君不知。《秋浦歌十七首》唐代·李白—秋浦长似秋，萧条使人愁。客愁不可度，行上东大楼。正西望长安，下见江水流。寄言向江水，汝意忆侬不。遥传一掬泪，为我达扬州。秋浦猿夜愁，黄山堪白头。清溪非陇水，翻作断肠流。欲去不得去，薄游成久游。何年是归日，雨泪下孤舟。秋浦锦驼鸟，人间天上稀。山鸡羞渌水，不敢照毛衣。两鬓入秋浦，一朝飒已衰。猿声催白发，长短尽成丝。秋浦多白猿，超腾若飞雪。牵引条上儿，饮弄水中月。愁作秋浦客，强看秋浦花。山川如剡县，风日似长沙。醉上山公马，寒歌宁戚牛。空吟白石烂，泪满黑貂裘。秋浦千重岭，水车岭最奇。天倾欲堕石，水拂寄生枝。江祖一片石，青天扫画屏。题诗留万古，绿字锦苔生。千千石楠树，万万女贞林。山山白鹭满，涧涧白猿吟。君莫向秋浦，猿声碎客心。逻人横鸟道，江祖出鱼梁。水急客舟疾，山花拂面香。水如一匹练，此地即平天。耐可乘明月，看花上酒船。渌水净素月，月明白鹭飞。郎听采菱女，一道夜歌归。炉火照天地，红星乱紫烟。赧郎明月夜，歌曲动寒川。白发三千丈，缘愁似个长。不知明镜里，何处得秋霜。秋浦田舍翁，采鱼水中宿。妻子张白鹇，结罝映深竹。桃波一步地，了了语声闻。黯与山僧别，低头礼白云。《端午三首》宋代·赵蕃—谩说投诗赠汨罗，身今且乐奈渠何。尝闻求福木居士，试向艾人成祝呵。忠言不用竟沉死，留得文章星斗罗。何意更觞昌歜酒，为君击节一长歌。年年端午风兼雨，似为屈原陈昔冤。我欲于谁论许事，舍南舍北鹁鸠喧。《元日》唐代·李世民—高轩暧春色，邃阁媚朝光。彤庭飞彩旆，翠幌曜明珰。恭己临四极，垂衣驭八荒。霜戟列丹陛，丝竹韵长廊。穆矣熏风茂，康哉帝道昌。继文遵后轨，循古鉴前王。草秀故春色，梅艳昔年妆。巨川思欲济，终以寄舟航。《精卫填海》先秦·佚名—又北二百里，曰发鸠之山，其上多柘木，有鸟焉，其状如乌，文首，白喙，赤足，名曰：“精卫”，其鸣自詨。是炎帝之少女，名曰女娃。女娃游于东海，溺而不返，故为精卫，常衔西山之木石，以堙于东海。漳水出焉，东流注于河。《寻雍尊师隐居》唐代·李白—群峭碧摩天，逍遥不记年。拨云寻古道，倚石听流泉。花暖青牛卧，松高白鹤眠。语来江色暮，独自下寒烟。《赠范晔诗》南北朝·陆凯—折花逢驿使，寄与陇头人。(折花 一作：折梅)江南无所有，聊赠一枝春。《陇西行四首·其二》唐代·陈陶—誓扫匈奴不顾身，五千貂锦丧胡尘。可怜无定河边骨，犹是春闺梦里人！(春闺 一作：深闺)《鹧鸪天·代人赋》宋代·辛弃疾—晚日寒鸦一片愁。柳塘新绿却温柔。若教眼底无离恨，不信人间有白头。肠已断，泪难收。相思重上小红楼。情知已被山遮断，频倚阑干不自由。《怨情》唐代·李白—美人卷珠帘，深坐颦蛾眉。(颦 一作：蹙)但见泪痕湿，不知心恨谁。《终南望余雪》唐代·祖咏—终南阴岭秀，积雪浮云端。林表明霁色，城中增暮寒。《对酒》清代·秋瑾—不惜千金买宝刀，貂裘换酒也堪豪。一腔热血勤珍重，洒去犹能化碧涛。《国风·郑风·山有扶苏》先秦·佚名—山有扶苏，隰有荷华。不见子都，乃见狂且。山有乔松，隰有游龙，不见子充，乃见狡童。《郑人买履》先秦·韩非—郑人有欲买履者，先自度其足，而置之其坐。至之市，而忘操之。已得履，乃曰：“吾忘持度。”反归取之。及反，市罢，遂不得履。人曰：“何不试之以足? ”曰：“宁信度,无自信也。”《江上渔者》宋代·范仲淹—江上往来人，但爱鲈鱼美。君看一叶舟，出没风波里。《无题·八岁偷照镜》唐代·李商隐—八岁偷照镜，长眉已能画。十岁去踏青，芙蓉作裙衩。十二学弹筝，银甲不曾卸。十四藏六亲，悬知犹未嫁。十五泣春风，背面秋千下。《入若耶溪》南北朝·王籍—艅艎何泛泛，空水共悠悠。阴霞生远岫，阳景逐回流。蝉噪林逾静，鸟鸣山更幽。此地动归念，长年悲倦游。《客至》唐代·杜甫—舍南舍北皆春水，但见群鸥日日来。花径不曾缘客扫，蓬门今始为君开。盘飧市远无兼味，樽酒家贫只旧醅。肯与邻翁相对饮，隔篱呼取尽馀杯。(馀 通：余)《晏子使楚》两汉·刘向—一晏子使楚。楚人以晏子短，楚人为小门于大门之侧而延晏子。晏子不入，曰：“使狗国者从狗门入，今臣使楚，不当从此门入。”傧者更道，从大门入。见楚王。王曰：“齐无人耶？”晏子对曰：“齐之临淄三百闾，张袂成阴，挥汗成雨，比肩继踵而在，何为无人？”王曰：“然则何为使予？”晏子对曰：“齐命使，各有所主：其贤者使使贤主，不肖者使使不肖主。婴最不肖，故宜使楚矣！”（张袂成阴 一作：张袂成帷）二晏子将使楚。楚王闻之，谓左右曰：“晏婴，齐之习辞者也。今方来，吾欲辱之，何以也？”左右对曰：“为其来也，臣请缚一人，过王而行，王曰：‘何为者也？’对曰：‘齐人也。’王曰：‘何坐？’曰：‘坐盗。’三晏子至，楚王赐晏子酒，酒酣，吏二缚一人诣王。王曰：“缚者曷为者也？”对曰：“齐人也，坐盗。”王视晏子曰：“齐人固善盗乎？”晏子避席对曰：“婴闻之，橘生淮南则为橘，生于淮北则为枳，叶徒相似，其实味不同。所以然者何？水土异也。今民生长于齐不盗，入楚则盗，得无楚之水土使民善盗耶？”王笑曰：“ 圣人非所与熙也，寡人反取病焉。”《思吴江歌》魏晋·张翰—秋风起兮木叶飞，吴江水兮鲈正肥。三千里兮家未归，恨难禁兮仰天悲。《花影》宋代·苏轼—重重叠叠上瑶台，几度呼童扫不开。刚被太阳收拾去，却教明月送将来。(却教 一作：又教)《房兵曹胡马诗》唐代·杜甫—胡马大宛名，锋棱瘦骨成。竹批双耳峻，风入四蹄轻。所向无空阔，真堪托死生。骁腾有如此，万里可横行。《谏太宗十思疏》唐代·魏征—臣闻：求木之长者，必固其根本；欲流之远者，必浚其泉源；思国之安者，必积其德义。源不深而望流之远，根不固而求木之长，德不厚而思国之治，臣虽下愚，知其不可，而况于明哲乎？人君当神器之重，居域中之大，将崇极天之峻，永保无疆之休。不念居安思危，戒奢以俭，德不处其厚，情不胜其欲，斯亦伐根以求木茂，塞源而欲流长也。(望国 一作：思国)凡百元首，承天景命，莫不殷忧而道著，功成而德衰，有善始者实繁，能克终者盖寡。岂其取之易守之难乎？昔取之而有余，今守之而不足，何也？夫在殷忧必竭诚以待下，既得志则纵情以傲物；竭诚则吴、越为一体，傲物则骨肉为行路。虽董之以严刑，震之以威怒，终苟免而不怀仁，貌恭而不心服。怨不在大，可畏惟人；载舟覆舟，所宜深慎。奔车朽索，其可忽乎？ 君人者，诚能见可欲，则思知足以自戒；将有作，则思知止以安人；念高危，则思谦冲而自牧；惧满溢，则思江海下百川；乐盘游，则思三驱以为度；忧懈怠，则思慎始而敬终；虑壅蔽，则思虚心以纳下；惧谗邪，则思正身以黜恶；恩所加，则思无因喜以谬赏；罚所及，则思无以怒而滥刑。总此十思，宏兹九德，简能而任之，择善而从之，则智者尽其谋，勇者竭其力，仁者播其惠，信者效其忠；文武争驰，君臣无事，可以尽豫游之乐，可以养松乔之寿，鸣琴垂拱，不言而化。何必劳神苦思，代下司职，役聪明之耳目，亏无为之大道哉？ 《渔翁》唐代·柳宗元—渔翁夜傍西岩宿，晓汲清湘燃楚竹。烟销日出不见人，欸乃一声山水绿。回看天际下中流，岩上无心云相逐。《小雅·鹿鸣》先秦·佚名—呦呦鹿鸣，食野之苹。我有嘉宾，鼓瑟吹笙。吹笙鼓簧，承筐是将。人之好我，示我周行。呦呦鹿鸣，食野之蒿。我有嘉宾，德音孔昭。视民不恌，君子是则是效。我有旨酒，嘉宾式燕以敖。呦呦鹿鸣，食野之芩。我有嘉宾，鼓瑟鼓琴。鼓瑟鼓琴，和乐且湛。我有旨酒，以燕乐嘉宾之心。《西江月·遣兴》宋代·辛弃疾—醉里且贪欢笑，要愁那得工夫。近来始觉古人书，信著全无是处。昨夜松边醉倒，问松我醉何如。只疑松动要来扶，以手推松曰去。《水调歌头·黄州快哉亭赠张偓佺》宋代·苏轼—落日绣帘卷，亭下水连空。知君为我新作，窗户湿青红。长记平山堂上，欹枕江南烟雨，杳杳没孤鸿。认得醉翁语，山色有无中。一千顷，都镜净，倒碧峰。忽然浪起，掀舞一叶白头翁。堪笑兰台公子，未解庄生天籁，刚道有雌雄。一点浩然气，千里快哉风。《乌夜啼·昨夜风兼雨·五代》李煜—昨夜风兼雨，帘帏飒飒秋声。烛残漏断频欹枕，起坐不能平。　世事漫随流水，算来一梦浮生。醉乡路稳宜频到，此外不堪行。(一梦 一作：梦里)《论诗五首·其二》清代·赵翼—李杜诗篇万口传，至今已觉不新鲜。江山代有才人出，各领风骚数百年。《关山月》南北朝·徐陵—关山三五月，客子忆秦川。思妇高楼上，当窗应未眠。星旗映疏勒，云阵上祁连。战气今如此，从军复几年。《西洲曲》南北朝·佚名—忆梅下西洲，折梅寄江北。单衫杏子红，双鬓鸦雏色。西洲在何处？两桨桥头渡。日暮伯劳飞，风吹乌臼树。树下即门前，门中露翠钿。开门郎不至，出门采红莲。采莲南塘秋，莲花过人头。低头弄莲子，莲子清如水。置莲怀袖中，莲心彻底红。忆郎郎不至，仰首望飞鸿。鸿飞满西洲，望郎上青楼。楼高望不见，尽日栏杆头。栏杆十二曲，垂手明如玉。卷帘天自高，海水摇空绿。海水梦悠悠，君愁我亦愁。南风知我意，吹梦到西洲。《村晚》宋代·雷震—草满池塘水满陂，山衔落日浸寒漪。牧童归去横牛背，短笛无腔信口吹。《梅花落》南北朝·鲍照—中庭多杂树，偏为梅咨嗟。问君何独然？念其霜中能作花，露中能作实。摇荡春风媚春日，念尔零落逐寒风，徒有霜华无霜质。(寒风 一作：风飚)《金陵酒肆留别》唐代·李白—风吹柳花满店香，吴姬压酒唤客尝。(劝客 一作：唤客)金陵子弟来相送，欲行不行各尽觞。请君试问东流水，别意与之谁短长。《狂夫》唐代·杜甫—万里桥西一草堂，百花潭水即沧浪。风含翠篠娟娟净，雨裛红蕖冉冉香。(篠 通：筱)厚禄故人书断绝，恒饥稚子色凄凉。欲填沟壑唯疏放，自笑狂夫老更狂。《浣溪沙·一向年光有限身》宋代·晏殊—一向年光有限身，等闲离别易销魂，酒筵歌席莫辞频。满目山河空念远，落花风雨更伤春，不如怜取眼前人。《闺怨》唐代·王昌龄—闺中少妇不知愁，春日凝妆上翠楼。忽见陌头杨柳色，悔教夫婿觅封侯。《洞仙歌·泗州中秋作》宋代·晁补之—青烟幂处，碧海飞金镜。永夜闲阶卧桂影。露凉时、零乱多少寒螀，神京远，惟有蓝桥路近。 水晶帘不下，云母屏开，冷浸佳人淡脂粉。待都将许多明，付与金尊，投晓共、流霞倾尽。更携取、胡床上南楼，看玉做人间，素秋千顷。《赠孟浩然》唐代·李白—吾爱孟夫子，风流天下闻。红颜弃轩冕，白首卧松云。 醉月频中圣，迷花不事君。高山安可仰，徒此揖清芬。《采桑子·群芳过后西湖好》宋代·欧阳修—群芳过后西湖好，狼籍残红，飞絮濛濛。垂柳阑干尽日风。笙歌散尽游人去，始觉春空。垂下帘栊，双燕归来细雨中。《沈园二首》宋代·陆游—城上斜阳画角哀，沈园非复旧池台，伤心桥下春波绿，曾是惊鸿照影来。梦断香消四十年，沈园柳老不吹绵。此身行作稽山土，犹吊遗踪一泫然。《汉广》先秦·佚名—南有乔木，不可休思。汉有游女，不可求思。汉之广矣，不可泳思。江之永矣，不可方思。翘翘错薪，言刈其楚。之子于归，言秣其马。汉之广矣，不可泳思。江之永矣，不可方思。翘翘错薪，言刈其蒌。之子于归，言秣其驹。汉之广矣，不可泳思。江之永矣，不可方思。《把酒问月·故人贾淳令予问之》唐代·李白—青天有月来几时？我今停杯一问之。人攀明月不可得，月行却与人相随。皎如飞镜临丹阙，绿烟灭尽清辉发。但见宵从海上来，宁知晓向云间没。白兔捣药秋复春，嫦娥孤栖与谁邻？今人不见古时月，今月曾经照古人。古人今人若流水，共看明月皆如此。唯愿当歌对酒时，月光长照金樽里。《王孙游》南北朝·谢朓—绿草蔓如丝，杂树红英发。无论君不归，君归芳已歇。《清平乐·春归何处》宋代·黄庭坚—春归何处。寂寞无行路。若有人知春去处。唤取归来同住。 春无踪迹谁知。除非问取黄鹂。百啭无人能解，因风飞过蔷薇。《念奴娇·过洞庭》宋代·张孝祥—洞庭青草，近中秋，更无一点风色。玉界琼田三万顷，着我扁舟一叶。素月分辉，明河共影，表里俱澄澈。悠然心会，妙处难与君说。(著 同：着；玉界 一作：玉鉴)应念岭表经年，孤光自照，肝胆皆冰雪。短发萧骚襟袖冷，稳泛沧浪空阔。尽挹西江，细斟北斗，万象为宾客。扣舷独啸，不知今夕何夕。(沧浪 一作：沧冥；岭表 一作：岭海)《将进酒》唐代·李贺—琉璃钟，琥珀浓，小槽酒滴真珠红。烹龙炮凤玉脂泣，罗帏绣幕围香风。吹龙笛，击鼍鼓；皓齿歌，细腰舞。况是青春日将暮，桃花乱落如红雨。劝君终日酩酊醉，酒不到刘伶坟上土。《无题·重帏深下莫愁堂》唐代·李商隐—重帏深下莫愁堂，卧后清宵细细长。神女生涯原是梦，小姑居处本无郎。风波不信菱枝弱，月露谁教桂叶香。直道相思了无益，未妨惆怅是清狂。《父善游》先秦·吕不韦 撰—有过于江上者，见人方引婴儿而欲投之江中，婴儿啼。人问其故。曰：“此其父善游。”其父虽善游，其子岂遽善游哉？以此任物，亦必悖矣。《玉楼春·春恨》宋代·晏殊—绿杨芳草长亭路，年少抛人容易去。楼头残梦五更钟，花底离愁三月雨。无情不似多情苦，一寸还成千万缕。天涯地角有穷时，只有相思无尽处。《富人之子》宋代·苏轼—齐有富人，家累千金。其二子甚愚，其父又不教之。一日，艾子谓其父曰：“君之子虽美，而不通世务，他日曷能克其家?”父怒曰：“吾之子敏而且恃多能，岂有不通世务者耶?”艾子曰：“不须试之他，但问君之子，所食者米，从何来？若知之，吾当妄言之罪。”父遂呼其子问之。其子嘻然笑曰：“吾岂不知此也？每以布囊取来。”其父愀然改容曰：“子之愚甚也!彼米不是田中来?”艾子曰：“非其父不生其子。”《忆梅》唐代·李商隐—定定住天涯，依依向物华。寒梅最堪恨，常作去年花。《舟夜书所见》清代·查慎行—月黑见渔灯，孤光一点萤。微微风簇浪，散作满河星。《报任少卿书 / 报任安书》两汉·司马迁—太史公牛马走司马迁，再拜言。少卿足下：曩者辱赐书，教以慎于接物，推贤进士为务，意气勤勤恳恳。若望仆不相师，而用流俗人之言，仆非敢如此也。仆虽罢驽，亦尝侧闻长者之遗风矣。顾自以为身残处秽，动而见尤，欲益反损，是以独郁悒而无谁语。谚曰：“谁为为之？孰令听之？”盖钟子期死，伯牙终身不复鼓琴。何则？士为知己者用，女为说己者容。若仆大质已亏缺矣，虽材怀随和，行若由夷，终不可以为荣，适足以发笑而自点耳。书辞宜答，会东从上来，又迫贱事，相见日浅，卒卒无须臾之间，得竭指意。今少卿抱不测之罪，涉旬月，迫季冬，仆又薄从上雍，恐卒然不可为讳，是仆终已不得舒愤懑以晓左右，则长逝者魂魄私恨无穷。请略陈固陋。阙然久不报，幸勿为过。仆闻之：修身者，智之符也；爱施者，仁之端也；取予者，义之表也；耻辱者，勇之决也；立名者，行之极也。士有此五者，然后可以托于世，列于君子之林矣。故祸莫憯于欲利，悲莫痛于伤心，行莫丑于辱先，诟莫大于宫刑。刑余之人，无所比数，非一世也，所从来远矣。昔卫灵公与雍渠同载，孔子适陈；商鞅因景监见，赵良寒心；同子参乘，袁丝变色：自古而耻之！夫以中材之人，事有关于宦竖，莫不伤气，而况于慷慨之士乎！如今朝廷虽乏人，奈何令刀锯之余，荐天下之豪俊哉！仆赖先人绪业，得待罪辇毂下，二十余年矣。所以自惟：上之，不能纳忠效信，有奇策材力之誉，自结明主；次之，又不能拾遗补阙，招贤进能，显岩穴之士；外之，不能备行伍，攻城野战，有斩将搴旗之功；下之，不能积日累劳，取尊官厚禄，以为宗族交游光宠。四者无一遂，苟合取容，无所短长之效，可见于此矣。乡者，仆亦尝厕下大夫之列，陪外廷末议。不以此时引维纲，尽思虑，今已亏形为扫除之隶，在阘茸之中，乃欲仰首伸眉，论列是非，不亦轻朝廷、羞当世之士邪？嗟乎！嗟乎！如仆尚何言哉！尚何言哉！且事本末未易明也。仆少负不羁之才，长无乡曲之誉，主上幸以先人之故，使得奉薄伎，出入周卫之中。仆以为戴盆何以望天，故绝宾客之知，忘室家之业，日夜思竭其不肖之材力，务一心营职，以求亲媚于主上。而事乃有大谬不然者！夫仆与李陵俱居门下，素非能相善也。趣舍异路，未尝衔杯酒，接殷勤之余欢。然仆观其为人，自守奇士，事亲孝，与士信，临财廉，取予义，分别有让，恭俭下人，常思奋不顾身，以徇国家之急。其素所蓄积也，仆以为有国士之风。夫人臣出万死不顾一生之计，赴公家之难，斯已奇矣。今举事一不当，而全躯保妻子之臣随而媒孽其短，仆诚私心痛之。且李陵提步卒不满五千，深践戎马之地，足历王庭，垂饵虎口，横挑强胡，仰亿万之师，与单于连战十有余日，所杀过当。虏救死扶伤不给，旃裘之君长咸震怖，乃悉征其左、右贤王，举引弓之民，一国共攻而围之。转斗千里，矢尽道穷，救兵不至，士卒死伤如积。然陵一呼劳军，士无不起，躬自流涕，沬血饮泣，更张空弮，冒白刃，北首争死敌者。陵未没时，使有来报，汉公卿王侯皆奉觞上寿。后数日，陵败书闻，主上为之食不甘味，听朝不怡。大臣忧惧，不知所出。仆窃不自料其卑贱，见主上惨凄怛悼，诚欲效其款款之愚，以为李陵素与士大夫绝甘分少，能得人之死力，虽古之名将，不能过也。身虽陷败，彼观其意，且欲得其当而报于汉。事已无可奈何，其所摧败，功亦足以暴于天下矣。仆怀欲陈之，而未有路，适会召问，即以此指，推言陵之功，欲以广主上之意，塞睚眦之辞。未能尽明，明主不晓，以为仆沮贰师，而为李陵游说，遂下于理。拳拳之忠，终不能自列。因为诬上，卒从吏议。家贫，货赂不足以自赎，交游莫救，左右亲近不为一言。身非木石，独与法吏为伍，深幽囹圄之中，谁可告愬者！此真少卿所亲见，仆行事岂不然乎？李陵既生降，隤其家声，而仆又佴之蚕室，重为天下观笑。悲夫！悲夫！事未易一二为俗人言也。仆之先非有剖符丹书之功，文史星历，近乎卜祝之间，固主上所戏弄，倡优所畜，流俗之所轻也。假令仆伏法受诛，若九牛亡一毛，与蝼蚁何以异？而世又不与能死节者比，特以为智穷罪极，不能自免，卒就死耳。何也？素所自树立使然也。人固有一死，或重于泰山，或轻于鸿毛，用之所趋异也。太上不辱先，其次不辱身，其次不辱理色，其次不辱辞令，其次诎体受辱，其次易服受辱，其次关木索、被箠楚受辱，其次剔毛发、婴金铁受辱，其次毁肌肤、断肢体受辱，最下腐刑极矣！传曰“刑不上大夫。”此言士节不可不勉厉也。猛虎在深山，百兽震恐，及在槛阱之中，摇尾而求食，积威约之渐也。故士有画地为牢，势不可入；削木为吏，议不可对，定计于鲜也。今交手足，受木索，暴肌肤，受榜箠，幽于圜墙之中。当此之时，见狱吏则头抢地，视徒隶则心惕息。何者？积威约之势也。及以至是，言不辱者，所谓强颜耳，曷足贵乎！且西伯，伯也，拘于羑里；李斯，相也，具于五刑；淮阴，王也，受械于陈；彭越、张敖，南面称孤，系狱抵罪；绛侯诛诸吕，权倾五伯，囚于请室；魏其，大将也，衣赭衣，关三木；季布为朱家钳奴；灌夫受辱于居室。此人皆身至王侯将相，声闻邻国，及罪至罔加，不能引决自裁，在尘埃之中。古今一体，安在其不辱也？由此言之，勇怯，势也；强弱，形也。审矣，何足怪乎？夫人不能早自裁绳墨之外，以稍陵迟，至于鞭箠之间，乃欲引节，斯不亦远乎！古人所以重施刑于大夫者，殆为此也。夫人情莫不贪生恶死，念父母，顾妻子，至激于义理者不然，乃有所不得已也。今仆不幸，早失父母，无兄弟之亲，独身孤立，少卿视仆于妻子何如哉？且勇者不必死节，怯夫慕义，何处不勉焉！仆虽怯懦，欲苟活，亦颇识去就之分矣，何至自沉溺缧绁之辱哉！且夫臧获婢妾，犹能引决，况仆之不得已乎？所以隐忍苟活，幽于粪土之中而不辞者，恨私心有所不尽，鄙陋没世，而文采不表于后也。古者富贵而名摩灭，不可胜记，唯倜傥非常之人称焉。盖文王拘而演《周易》；仲尼厄而作《春秋》；屈原放逐，乃赋《离骚》；左丘失明，厥有《国语》；孙子膑脚，《兵法》修列；不韦迁蜀，世传《吕览》；韩非囚秦，《说难》《孤愤》；《诗》三百篇，大底圣贤发愤之所为作也。此人皆意有所郁结，不得通其道，故述往事、思来者。乃如左丘无目，孙子断足，终不可用，退而论书策，以舒其愤，思垂空文以自见。仆窃不逊，近自托于无能之辞，网罗天下放失旧闻，略考其行事，综其终始，稽其成败兴坏之纪，上计轩辕，下至于兹，为十表，本纪十二，书八章，世家三十，列传七十，凡百三十篇。亦欲以究天人之际，通古今之变，成一家之言。草创未就，会遭此祸，惜其不成，是以就极刑而无愠色。仆诚以著此书，藏之名山，传之其人，通邑大都，则仆偿前辱之责，虽万被戮，岂有悔哉！然此可为智者道，难为俗人言也！且负下未易居，下流多谤议。仆以口语遇遭此祸，重为乡党所笑，以污辱先人，亦何面目复上父母之丘墓乎？虽累百世，垢弥甚耳！是以肠一日而九回，居则忽忽若有所亡，出则不知其所往。每念斯耻，汗未尝不发背沾衣也！身直为闺阁之臣，宁得自引深藏于岩穴邪？故且从俗浮沉，与时俯仰，以通其狂惑。今少卿乃教以推贤进士，无乃与仆私心剌谬乎？今虽欲自雕琢，曼辞以自饰，无益，于俗不信，适足取辱耳。要之，死日然后是非乃定。书不能悉意，故略陈固陋。谨再拜。《秋登宣城谢脁北楼》唐代·李白—江城如画里，山晚望晴空。(山晚 一作：晓)两水夹明镜，双桥落彩虹。人烟寒橘柚，秋色老梧桐。谁念北楼上，临风怀谢公。《新竹》清代·郑燮—新竹高于旧竹枝，全凭老干为扶持。下年再有新生者，十丈龙孙绕凤池。(下年 一作：明年)《浣溪沙·细雨斜风作晓寒》宋代·苏轼—元丰七年十二月二十四日，从泗州刘倩叔游南山细雨斜风作晓寒，淡烟疏柳媚晴滩。入淮清洛渐漫漫。雪沫乳花浮午盏，蓼茸蒿笋试春盘。人间有味是清欢。《稚子弄冰》宋代·杨万里—稚子金盆脱晓冰，彩丝穿取当银铮。(银铮 一作：银钲)敲成玉磬穿林响，忽作玻璃碎地声。(玻璃 一作：玻瓈)《山中问答 / 山中答俗人问》唐代·李白—问余何意栖碧山，笑而不答心自闲。桃花流水窅然去，别有天地非人间。《新柳》宋代·杨万里—柳条百尺拂银塘，且莫深青只浅黄。未必柳条能蘸水，水中柳影引他长。《人有亡斧者》先秦·吕不韦 撰—人有亡斧者，意其邻人之子。视其行步，窃斧也；视其颜色，窃斧也；听其言语，窃斧也；动作态度，无为而不窃斧者也。俄而掘其沟而得其斧，他日，复见其邻之子，其行动、颜色、动作皆无似窃斧者也。《江上》宋代·王安石—江水漾西风，江花脱晚红。离情被横笛，吹过乱山东。《多丽·咏白菊》宋代·李清照—小楼寒，夜长帘幕低垂。恨萧萧、无情风雨，夜来揉损琼肌。也不似、贵妃醉脸，也不似、孙寿愁眉。韩令偷香，徐娘傅粉，莫将比拟未新奇。细看取、屈平陶令，风韵正相宜。微风起，清芬酝藉，不减酴醿。 渐秋阑、雪清玉瘦，向人无限依依。似愁凝、汉皋解佩，似泪洒、纨扇题诗。朗月清风，浓烟暗雨，天教憔悴度芳姿。纵爱惜、不知从此，留得几多时。人情好，何须更忆，泽畔东篱。《九歌》先秦·屈原—东皇太一吉日兮辰良，穆将愉兮上皇；抚长剑兮玉珥，璆锵鸣兮琳琅；瑶席兮玉瑱，盍将把兮琼芳；蕙肴蒸兮兰藉，奠桂酒兮椒浆；扬枹兮拊鼓，疏缓节兮安歌；陈竽瑟兮浩倡；灵偃蹇兮姣服，芳菲菲兮满堂；五音纷兮繁会，君欣欣兮乐康。云中君浴兰汤兮沐芳，华采衣兮若英；灵连蜷兮既留，烂昭昭兮未央；謇将憺兮寿宫，与日月兮齐光；龙驾兮帝服，聊翱游兮周章；灵皇皇兮既降，猋远举兮云中；览冀洲兮有余，横四海兮焉穷；思夫君兮太息，极劳心兮忡忡；湘君君不行兮夷犹，蹇谁留兮中洲；美要眇兮宜修，沛吾乘兮桂舟；令沅湘兮无波，使江水兮安流；望夫君兮未来，吹参差兮谁思；驾飞龙兮北征，邅吾道兮洞庭；薜荔柏兮蕙绸，荪桡兮兰旌；望涔阳兮极浦，横大江兮扬灵；扬灵兮未极，女婵媛兮为余太息；横流涕兮潺湲，隐思君兮陫侧；桂棹兮兰枻，斵冰兮积雪；采薜荔兮水中，搴芙蓉兮木末；心不同兮媒劳，恩不甚兮轻绝；石濑兮浅浅，飞龙兮翩翩；交不忠兮怨长，期不信兮告余以不闲；朝骋骛兮江皋，夕弭节兮北渚；鸟次兮屋上，水周兮堂下；捐余玦兮江中，遗余佩兮醴浦；采芳洲兮杜若，将以遗兮下女；时不可兮再得，聊逍遥兮容与。湘夫人帝子降兮北渚，目眇眇兮愁予；袅袅兮秋风，洞庭波兮木叶下；登白薠兮骋望，与佳期兮夕张；鸟何萃兮苹中，罾何为兮木上？(苹 通：蘋)沅有茝兮醴有兰，思公子兮未敢言；荒忽兮远望，观流水兮潺湲；麋何食兮庭中，蛟何为兮水裔；朝驰余马兮江皋，夕济兮西澨；闻佳人兮召余，将腾驾兮偕逝；筑室兮水中，葺之兮荷盖；荪壁兮紫坛，播芳椒兮成堂；桂栋兮兰橑，辛夷楣兮药房；罔薜荔兮为帷，擗蕙櫋兮既张；白玉兮为镇，疏石兰兮为芳；芷葺兮荷屋，缭之兮杜衡；合百草兮实庭，建芳馨兮庑门；九嶷缤兮并迎，灵之来兮如云；捐余袂兮江中，遗余褋兮醴浦；搴汀洲兮杜若，将以遗兮远者；时不可兮骤得，聊逍遥兮容与！大司命广开兮天门，纷吾乘兮玄云；令飘风兮先驱，使涷雨兮洒尘；君回翔兮以下，逾空桑兮从女；纷总总兮九州，何寿夭兮在予；高飞兮安翔，乘清气兮御阴阳；吾与君兮齐速，导帝之兮九坑；灵衣兮被被，玉佩兮陆离；一阴兮一阳，众莫知兮余所为；折疏麻兮瑶华，将以遗兮离居；老冉冉兮既极，不寖近兮愈疏；乘龙兮辚辚，高驰兮冲天；结桂枝兮延伫，羌愈思兮愁人；愁人兮奈何，愿若今兮无亏；固人命兮有当，孰离合兮何为？少司命秋兰兮麋芜，罗生兮堂下；绿叶兮素华，芳菲菲兮袭予；夫人兮自有美子，荪何以兮愁苦；秋兰兮青青，绿叶兮紫茎；满堂兮美人，忽独与余兮目成；入不言兮出不辞，乘回风兮载云旗；悲莫悲兮生别离，乐莫乐兮新相知；荷衣兮蕙带，儵而来兮忽而逝；夕宿兮帝郊，君谁须兮云之际；与女沐兮咸池，曦女发兮阳之阿；望美人兮未来，临风怳兮浩歌；孔盖兮翠旌，登九天兮抚彗星；竦长剑兮拥幼艾，荪独宜兮为民正。东君暾将出兮东方，照吾槛兮扶桑；抚余马兮安驱，夜皎皎兮既明；驾龙輈兮乘雷，载云旗兮委蛇；长太息兮将上，心低徊兮顾怀；羌声色兮娱人，观者儋兮忘归；縆瑟兮交鼓，萧钟兮瑶簴；鸣篪兮吹竽，思灵保兮贤姱；翾飞兮翠曾，展诗兮会舞；应律兮合节，灵之来兮敝日；青云衣兮白霓裳，举长矢兮射天狼；操余弧兮反沦降，援北斗兮酌桂浆；撰余辔兮高驰翔，杳冥冥兮以东行。河伯与女游兮九河，冲风起兮水扬波；乘水车兮荷盖，驾两龙兮骖螭；登昆仑兮四望，心飞扬兮浩荡；日将暮兮怅忘归，惟极浦兮寤怀；鱼鳞屋兮龙堂，紫贝阙兮珠宫；灵何惟兮水中；乘白鼋兮逐文鱼，与女游兮河之渚；流澌纷兮将来下；子交手兮东行，送美人兮南浦；波滔滔兮来迎，鱼鳞鳞兮媵予。山鬼若有人兮山之阿，被薜荔兮带女萝；既含睇兮又宜笑，子慕予兮善窈窕；乘赤豹兮从文狸，辛夷车兮结桂旗；被石兰兮带杜衡，折芳馨兮遗所思；余处幽篁兮终不见天，路险难兮独后来；表独立兮山之上，云容容兮而在下；杳冥冥兮羌昼晦，东风飘兮神灵雨；留灵修兮憺忘归，岁既晏兮孰华予；采三秀兮于山间，石磊磊兮葛蔓蔓；怨公子兮怅忘归，君思我兮不得闲；山中人兮芳杜若，饮石泉兮荫松柏；君思我兮然疑作；雷填填兮雨冥冥，猿啾啾兮狖夜鸣；风飒飒兮木萧萧，思公子兮徒离忧。国殇操吴戈兮被犀甲，车错毂兮短兵接；旌蔽日兮敌若云，矢交坠兮士争先；凌余阵兮躐余行，左骖殪兮右刃伤；霾两轮兮絷四马，援玉枹兮击鸣鼓；天时怼兮威灵怒，严杀尽兮弃原野；出不入兮往不反，平原忽兮路超远；带长剑兮挟秦弓，首身离兮心不惩；诚既勇兮又以武，终刚强兮不可凌；身既死兮神以灵，魂魄毅兮为鬼雄。礼魂成礼兮会鼓，传芭兮代舞；姱女倡兮容与；春兰兮秋菊，长无绝兮终古。《诗经·国风·郑风》先秦·佚名—风雨凄凄，鸡鸣喈喈。既见君子，云胡不夷。风雨潇潇，鸡鸣胶胶。既见君子，云胡不瘳。风雨如晦，鸡鸣不已。既见君子，云胡不喜。《经乱离后天恩流夜郎忆旧游书怀赠江夏韦太守良宰》唐代·李白—天上白玉京，十二楼五城。仙人抚我顶，结发受长生。 误逐世间乐，颇穷理乱情。九十六圣君，浮云挂空名。 天地赌一掷，未能忘战争。试涉霸王略，将期轩冕荣。 时命乃大谬，弃之海上行。学剑翻自哂，为文竟何成。 剑非万人敌，文窃四海声。儿戏不足道，五噫出西京。 临当欲去时，慷慨泪沾缨。叹君倜傥才，标举冠群英。 开筵引祖帐，慰此远徂征。鞍马若浮云，送余骠骑亭。 歌钟不尽意，白日落昆明。十月到幽州，戈鋋若罗星。 君王弃北海，扫地借长鲸。呼吸走百川，燕然可摧倾。 心知不得语，却欲栖蓬瀛。弯弧惧天狼，挟矢不敢张。 揽涕黄金台，呼天哭昭王。无人贵骏骨，騄耳空腾骧。 乐毅倘再生，于今亦奔亡。蹉跎不得意，驱马还贵乡。 逢君听弦歌，肃穆坐华堂。百里独太古，陶然卧羲皇。 征乐昌乐馆，开筵列壶觞。贤豪间青娥，对烛俨成行。 醉舞纷绮席，清歌绕飞梁。欢娱未终朝，秩满归咸阳。 祖道拥万人，供帐遥相望。一别隔千里，荣枯异炎凉。 炎凉几度改，九土中横溃。汉甲连胡兵，沙尘暗云海。 草木摇杀气，星辰无光彩。白骨成丘山，苍生竟何罪。 函关壮帝居，国命悬哥舒。长戟三十万，开门纳凶渠。 公卿如犬羊，忠谠醢与菹。二圣出游豫，两京遂丘墟。 帝子许专征，秉旄控强楚。节制非桓文，军师拥熊虎。 人心失去就，贼势腾风雨。惟君固房陵，诚节冠终古。 仆卧香炉顶，餐霞漱瑶泉。门开九江转，枕下五湖连。 半夜水军来，浔阳满旌旃。空名适自误，迫胁上楼船。 徒赐五百金，弃之若浮烟。辞官不受赏，翻谪夜郎天。 夜郎万里道，西上令人老。扫荡六合清，仍为负霜草。 日月无偏照，何由诉苍昊。良牧称神明，深仁恤交道。 一忝青云客，三登黄鹤楼。顾惭祢处士，虚对鹦鹉洲。 樊山霸气尽，寥落天地秋。江带峨眉雪，川横三峡流。 万舸此中来，连帆过扬州。送此万里目，旷然散我愁。 纱窗倚天开，水树绿如发。窥日畏衔山，促酒喜得月。 吴娃与越艳，窈窕夸铅红。呼来上云梯，含笑出帘栊。 对客小垂手，罗衣舞春风。宾跪请休息，主人情未极。 览君荆山作，江鲍堪动色。清水出芙蓉，天然去雕饰。 逸兴横素襟，无时不招寻。朱门拥虎士，列戟何森森。 剪凿竹石开，萦流涨清深。登台坐水阁，吐论多英音。 片辞贵白璧，一诺轻黄金。谓我不愧君，青鸟明丹心。 五色云间鹊，飞鸣天上来。传闻赦书至，却放夜郎回。 暖气变寒谷，炎烟生死灰。君登凤池去，忽弃贾生才。 桀犬尚吠尧，匈奴笑千秋。中夜四五叹，常为大国忧。 旌旆夹两山，黄河当中流。连鸡不得进，饮马空夷犹。 安得羿善射，一箭落旄头。《秋兴八首·其一》唐代·杜甫—玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。《咸阳城东楼 / 咸阳城西楼晚眺》唐代·许浑—一上高城万里愁，蒹葭杨柳似汀洲。溪云初起日沉阁，山雨欲来风满楼。(沉 通：沈)鸟下绿芜秦苑夕，蝉鸣黄叶汉宫秋。行人莫问当年事，故国东来渭水流。《蝶恋花·辛苦最怜天上月》清代·纳兰性德—辛苦最怜天上月，一昔如环，昔昔都成玦。若似月轮终皎洁，不辞冰雪为卿热。无那尘缘容易绝，燕子依然，软踏帘钩说。唱罢秋坟愁未歇，春丛认取双栖蝶。《螽斯》先秦·佚名—螽斯羽，诜诜兮。宜尔子孙，振振兮。螽斯羽，薨薨兮。宜尔子孙，绳绳兮。螽斯羽，揖揖兮。宜尔子孙，蛰蛰兮。《小星》先秦·佚名—嘒彼小星，三五在东。肃肃宵征，夙夜在公。寔命不同。嘒彼小星，维参与昴。肃肃宵征，抱衾与裯。寔命不犹。《古从军行》唐代·李颀—白日登山望烽火，黄昏饮马傍交河。行人刁斗风沙暗，公主琵琶幽怨多。野云万里无城郭，雨雪纷纷连大漠。胡雁哀鸣夜夜飞，胡儿眼泪双双落。闻道玉门犹被遮，应将性命逐轻车。年年战骨埋荒外，空见蒲桃入汉家。《登快阁》宋代·黄庭坚—痴儿了却公家事，快阁东西倚晚晴。落木千山天远大，澄江一道月分明。朱弦已为佳人绝，青眼聊因美酒横。万里归船弄长笛，此心吾与白鸥盟。《扬子江》宋代·文天祥—几日随风北海游，回从扬子大江头。臣心一片磁针石，不指南方不肯休。《曲江二首》唐代·杜甫—一片花飞减却春，风飘万点正愁人。且看欲尽花经眼，莫厌伤多酒入唇。江上小堂巢翡翠，苑边高冢卧麒麟。细推物理须行乐，何用浮荣绊此身。朝回日日典春衣，每日江头尽醉归。酒债寻常行处有，人生七十古来稀。穿花蛱蝶深深见，点水蜻蜓款款飞。传语风光共流转，暂时相赏莫相违。《踏莎行·候馆梅残》宋代·欧阳修—候馆梅残，溪桥柳细。草薰风暖摇征辔。离愁渐远渐无穷，迢迢不断如春水。 寸寸柔肠，盈盈粉泪。楼高莫近危阑倚。平芜尽处是春山，行人更在春山外。《玉阶怨》唐代·李白—玉阶生白露，夜久侵罗袜。却下水晶帘，玲珑望秋月。(水晶 一作 水精)《采莲曲二首》唐代·王昌龄—吴姬越艳楚王妃，争弄莲舟水湿衣。来时浦口花迎入，采罢江头月送归。荷叶罗裙一色裁，芙蓉向脸两边开。乱入池中看不见，闻歌始觉有人来。《长安春望》唐代·卢纶—东风吹雨过青山，却望千门草色闲。家在梦中何日到，春生江上几人还？(春生 一作：春来)川原缭绕浮云外，宫阙参差落照间。谁念为儒逢世难，独将衰鬓客秦关。《千秋岁·数声鶗鴂》宋代·张先—数声鶗鴂，又报芳菲歇。惜春更把残红折。雨轻风色暴，梅子青时节。永丰柳，无人尽日花飞雪。莫把幺弦拨，怨极弦能说。天不老，情难绝。心似双丝网，中有千千结。夜过也，东窗未白凝残月。(凝残月 一作：孤灯灭)《鹧鸪天·雪照山城玉指寒》宋代·刘著—雪照山城玉指寒，一声羌管怨楼间。江南几度梅花发，人在天涯鬓已斑。星点点，月团团。倒流河汉入杯盘。翰林风月三千首，寄与吴姬忍泪看。《咏怀古迹五首·其三》唐代·杜甫—群山万壑赴荆门，生长明妃尚有村。一去紫台连朔漠，独留青冢向黄昏。画图省识春风面，环佩空归夜月魂。(夜月 一作：月夜 环佩 一作：环珮)千载琵琶作胡语，分明怨恨曲中论。《国风·鄘风·相鼠》先秦·佚名—相鼠有皮，人而无仪！人而无仪，不死何为？相鼠有齿，人而无止！人而无止，不死何俟？相鼠有体，人而无礼，人而无礼！胡不遄死？《三台·清明应制》宋代·万俟咏—见梨花初带夜月，海棠半含朝雨。内苑春、不禁过青门，御沟涨、潜通南浦。东风静、细柳垂金缕。望凤阙、非烟非雾。好时代、朝野多欢，遍九陌、太平箫鼓。 乍莺儿百啭断续，燕子飞来飞去。近绿水、台榭映秋千，斗草聚、双双游女。饧香更、酒冷踏青路。会暗识、夭桃朱户。向晚骤、宝马雕鞍，醉襟惹、乱花飞絮。 正轻寒轻暖漏永，半阴半晴云暮。禁火天、已是试新妆，岁华到、三分佳处。清明看、汉宫传蜡炬。散翠烟、飞入槐府。敛兵卫、阊阖门开，住传宣、又还休务。《燕歌行》唐代·高适—开元二十六年，客有从御史大夫张公出塞而还者；作《燕歌行》以示适，感征戍之事，因而和焉。汉家烟尘在东北，汉将辞家破残贼。男儿本自重横行，天子非常赐颜色。摐金伐鼓下榆关，旌旆逶迤碣石间。校尉羽书飞瀚海，单于猎火照狼山。山川萧条极边土，胡骑凭陵杂风雨。战士军前半死生，美人帐下犹歌舞。大漠穷秋塞草腓，孤城落日斗兵稀。身当恩遇常轻敌，力尽关山未解围。(常轻敌 一作：恒轻敌)铁衣远戍辛勤久，玉箸应啼别离后。少妇城南欲断肠，征人蓟北空回首。边庭飘飖那可度，绝域苍茫更何有。(飘飖 一作：飘飘)杀气三时作阵云，寒声一夜传刁斗。相看白刃血纷纷，死节从来岂顾勋。君不见沙场征战苦，至今犹忆李将军。《代悲白头翁》唐代·刘希夷—洛阳城东桃李花，飞来飞去落谁家？洛阳女儿惜颜色，坐见落花长叹息。今年花落颜色改，明年花开复谁在？已见松柏摧为薪，更闻桑田变成海。古人无复洛城东，今人还对落花风。年年岁岁花相似，岁岁年年人不同。寄言全盛红颜子，应怜半死白头翁。此翁白头真可怜，伊昔红颜美少年。公子王孙芳树下，清歌妙舞落花前。光禄池台文锦绣，将军楼阁画神仙。一朝卧病无相识，三春行乐在谁边？宛转蛾眉能几时？须臾鹤发乱如丝。但看古来歌舞地，唯有黄昏鸟雀悲。《诉衷情·夜来沉醉卸妆迟》宋代·李清照—夜来沉醉卸妆迟，梅萼插残枝。酒醒熏破春睡，梦远不成归。人悄悄，月依依，翠帘垂。更挼残蕊，更捻余香，更得些时。《题诗后》唐代·贾岛—两句三年得，一吟双泪流。知音如不赏，归卧故山秋。《晏子谏杀烛邹》先秦·刘向 编—齐景公好弋，使烛邹主鸟而亡之。公怒，诏吏欲杀之。晏子曰： “烛邹有罪三，请数之以其罪杀之。”公曰：“可。”于是召而数之公前，曰：“烛邹，汝为吾君主鸟而亡之，是罪一也；使吾君以鸟之故杀人，是罪二也；使诸侯闻之以吾君重鸟而轻士 ，是罪三也。数烛邹罪已毕，请杀之 。”公曰：“勿杀！寡人闻命矣。”《灞上秋居》唐代·马戴—灞原风雨定，晚见雁行频。落叶他乡树，寒灯独夜人。空园白露滴，孤壁野僧邻。寄卧郊扉久，何年致此身。《少年游·离多最是》宋代·晏几道—离多最是，东西流水，终解两相逢。浅情终似，行云无定，犹到梦魂中。可怜人意，薄于云水，佳会更难重。细想从来，断肠多处，不与今番同。《山中与裴秀才迪书》唐代·王维—近腊月下，景气和畅，故山殊可过。足下方温经，猥不敢相烦，辄便往山中，憩感配寺，与山僧饭讫而去。北涉玄灞，清月映郭。夜登华子冈，辋水沦涟，与月上下。寒山远火，明灭林外。深巷寒犬，吠声如豹。村墟夜舂，复与疏钟相间。此时独坐，僮仆静默，多思曩昔，携手赋诗，步仄径，临清流也。当待春中，草木蔓发，春山可望，轻鲦出水，白鸥矫翼，露湿青皋，麦陇朝雊，斯之不远，倘能从我游乎？非子天机清妙者，岂能以此不急之务相邀。然是中有深趣矣！无忽。因驮黄檗人往，不一，山中人王维白。 《小松》唐代·杜荀鹤—自小刺头深草里，而今渐觉出蓬蒿。 时人不识凌云木，直待凌云始道高。《桂枝香·金陵怀古》宋代·王安石—登临送目，正故国晚秋，天气初肃。千里澄江似练，翠峰如簇。归帆去棹残阳里，背西风，酒旗斜矗。彩舟云淡，星河鹭起，画图难足。(归帆 一作：征帆)念往昔，繁华竞逐，叹门外楼头，悲恨相续。千古凭高对此，谩嗟荣辱。六朝旧事随流水，但寒烟衰草凝绿。至今商女，时时犹唱，后庭遗曲。《春日忆李白》唐代·杜甫—白也诗无敌，飘然思不群。清新庾开府，俊逸鲍参军。渭北春天树，江东日暮云。何时一樽酒，重与细论文。《金错刀行》宋代·陆游—黄金错刀白玉装，夜穿窗扉出光芒。丈夫五十功未立，提刀独立顾八荒。京华结交尽奇士，意气相期共生死。千年史册耻无名，一片丹心报天子。尔来从军天汉滨，南山晓雪玉嶙峋。呜呼！楚虽三户能亡秦，岂有堂堂中国空无人！《国风·邶风·绿衣》先秦·佚名—绿兮衣兮，绿衣黄里。心之忧矣，曷维其已？(黄里 一作：黄裹)绿兮衣兮，绿衣黄裳。心之忧矣，曷维其亡？绿兮丝兮，女所治兮。我思古人，俾无訧兮。絺兮绤兮，凄其以风。我思古人，实获我心。《铁杵磨针》明代·郑之珍—磨针溪，在眉州象耳山下。世传李太白读书山中，未成，弃去。过小溪，逢老媪方磨铁杵，问之，曰：“欲作针。”太白感其意，还卒业。媪自言姓武。今溪旁有武氏岩。《西塞山怀古》唐代·刘禹锡—王濬楼船下益州，金陵王气黯然收。千寻铁锁沉江底，一片降幡出石头。人世几回伤往事，山形依旧枕寒流。今逢四海为家日，故垒萧萧芦荻秋。《清平乐·红笺小字》宋代·晏殊—红笺小字。说尽平生意。鸿雁在云鱼在水。惆怅此情难寄。 斜阳独倚西楼。遥山恰对帘钩。人面不知何处，绿波依旧东流。《硕人》先秦·佚名—硕人其颀，衣锦褧衣。齐侯之子，卫侯之妻。东宫之妹，邢侯之姨，谭公维私。手如柔荑，肤如凝脂，领如蝤蛴，齿如瓠犀，螓首蛾眉，巧笑倩兮，美目盼兮。硕人敖敖，说于农郊。四牡有骄，朱幩镳镳。翟茀以朝。大夫夙退，无使君劳。河水洋洋，北流活活。施罛濊濊，鳣鲔发发。葭菼揭揭，庶姜孽孽，庶士有朅。《画鸡》明代·唐寅—头上红冠不用裁，满身雪白走将来。平生不敢轻言语，一叫千门万户开。《扁鹊见蔡桓公》先秦·韩非—扁鹊见蔡桓公，立有间，扁鹊曰：“君有疾在腠理，不治将恐深。”桓侯曰：“寡人无疾。”扁鹊出，桓侯曰：“医之好治不病以为功！”居十日，扁鹊复见，曰：“君之病在肌肤，不治将益深。”桓侯不应。扁鹊出，桓侯又不悦。居十日，扁鹊复见，曰：“君之病在肠胃，不治将益深。”桓侯又不应。扁鹊出，桓侯又不悦。居十日，扁鹊望桓侯而还走。桓侯故使人问之，扁鹊曰：“疾在腠理，汤熨之所及也；在肌肤，针石之所及也；在肠胃，火齐之所及也；在骨髓，司命之所属，无奈何也。今在骨髓，臣是以无请也。”居五日，桓侯体痛，使人索扁鹊，已逃秦矣。桓侯遂死。《九歌·湘夫人》先秦·屈原—帝子降兮北渚，目眇眇兮愁予。袅袅兮秋风，洞庭波兮木叶下。(袅袅 一作：渺渺)登白薠兮骋望，与佳期兮夕张。鸟何萃兮苹中，罾何为兮木上。沅有芷兮澧有兰，思公子兮未敢言。荒忽兮远望，观流水兮潺湲。麋何食兮庭中？蛟何为兮水裔？朝驰余马兮江皋，夕济兮西澨。闻佳人兮召予，将腾驾兮偕逝。筑室兮水中，葺之兮荷盖；荪壁兮紫坛，播芳椒兮成堂；桂栋兮兰橑，辛夷楣兮药房；罔薜荔兮为帷，擗蕙櫋兮既张；白玉兮为镇，疏石兰兮为芳；芷葺兮荷屋，缭之兮杜衡。合百草兮实庭，建芳馨兮庑门。九嶷缤兮并迎，灵之来兮如云。捐余袂兮江中，遗余褋兮澧浦。搴汀洲兮杜若，将以遗兮远者；时不可兮骤得，聊逍遥兮容与！《国风·郑风·野有蔓草》先秦·佚名—野有蔓草，零露漙兮。有美一人，清扬婉兮。邂逅相遇，适我愿兮。野有蔓草，零露瀼瀼。有美一人，婉如清扬。邂逅相遇，与子偕臧。《贺新郎·甚矣吾衰矣》宋代·辛弃疾—邑中园亭，仆皆为赋此词。一日，独坐停云，水声山色，竞来相娱。意溪山欲援例者，遂作数语，庶几仿佛渊明思亲友之意云。甚矣吾衰矣。怅平生、交游零落，只今馀几！白发空垂三千丈，一笑人间万事。问何物、能令公喜？我见青山多妩媚，料青山见我应如是。情与貌，略相似。一尊搔首东窗里。想渊明《停云》诗就，此时风味。江左沉酣求名者，岂识浊醪妙理。回首叫、云飞风起。不恨古人吾不见，恨古人不见吾狂耳。知我者，二三子。《离思五首》唐代·元稹—自爱残妆晓镜中，环钗漫篸绿丝丛。须臾日射胭脂颊，一朵红苏旋欲融。山泉散漫绕阶流，万树桃花映小楼。闲读道书慵未起，水晶帘下看梳头。红罗著压逐时新，吉了花纱嫩麴尘。第一莫嫌材地弱，些些纰缦最宜人。曾经沧海难为水，除却巫山不是云。取次花丛懒回顾，半缘修道半缘君。寻常百种花齐发，偏摘梨花与白人。今日江头两三树，可怜和叶度残春。《湘春夜月·近清明》宋代·黄孝迈—近清明。翠禽枝上消魂。可惜一片清歌，都付与黄昏。欲共柳花低诉，怕柳花轻薄，不解伤春。念楚乡旅宿，柔情别绪，谁与温存。 空樽夜泣，青山不语，残月当门。翠玉楼前，惟是有、一波湘水，摇荡湘云。天长梦短，问甚时、重见桃根。这次第，算人间没个并刀，剪断心上愁痕。《辋川闲居赠裴秀才迪》唐代·王维—寒山转苍翠，秋水日潺湲。倚杖柴门外，临风听暮蝉。渡头馀落日，墟里上孤烟。(馀 一作 余)复值接舆醉，狂歌五柳前。《读山海经·其十》魏晋·陶渊明—精卫衔微木，将以填沧海。刑天舞干戚，猛志固常在。同物既无虑，化去不复悔。徒设在昔心，良辰讵可待。(辰 一作：晨)《诉衷情·永夜抛人何处去》唐代·顾夐—永夜抛人何处去？绝来音。香阁掩，眉敛，月将沉。争忍不相寻？怨孤衾。换我心，为你心，始知相忆深。《卜算子·不是爱风尘》宋代·严蕊—不是爱风尘，似被前缘误。花落花开自有时，总赖东君主。去也终须去，住也如何住！若得山花插满头，莫问奴归处。《汴京元夕》明代·李梦阳—中山孺子倚新妆，郑女燕姬独擅场。齐唱宪王春乐府，金梁桥外月如霜。《对雪》唐代·杜甫—战哭多新鬼，愁吟独老翁。乱云低薄暮，急雪舞回风。瓢弃尊无绿，炉存火似红。数州消息断，愁坐正书空。《秋思》宋代·陆游—利欲驱人万火牛，江湖浪迹一沙鸥。日长似岁闲方觉，事大如天醉亦休。砧杵敲残深巷月，井梧摇落故园秋。欲舒老眼无高处，安得元龙百尺楼。《遣悲怀三首·其二》唐代·元稹—昔日戏言身后意，今朝都到眼前来。(身后意 一作：身后事)衣裳已施行看尽，针线犹存未忍开。尚想旧情怜婢仆，也曾因梦送钱财。诚知此恨人人有，贫贱夫妻百事哀。《破阵子·掷地刘郎玉斗》宋代·辛弃疾—为范南伯寿。时南伯为张南轩辟宰泸溪，南伯迟迟未行。因作此词以勉之。掷地刘郎玉斗，挂帆西子扁舟。千古风流今在此，万里功名莫放休。君王三百州。燕雀岂知鸿鹄，貂蝉元出兜鍪。却笑泸溪如斗大，肯把牛刀试手不？寿君双玉瓯。《鹊踏枝·谁道闲情抛掷久·五代》冯延巳—谁道闲情抛掷久？每到春来，惆怅还依旧。日日花前常病酒，敢辞镜里朱颜瘦。(敢辞 一作：不辞)河畔青芜堤上柳，为问新愁，何事年年有？独立小桥风满袖，平林新月人归后。《望驿台》唐代·白居易—靖安宅里当窗柳，望驿台前扑地花。(扑地花 一作：铺地花)两处春光同日尽，居人思客客思家。《无题·飒飒东风细雨来》唐代·李商隐—飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰！《赏牡丹》唐代·刘禹锡—庭前芍药妖无格，池上芙蕖净少情。唯有牡丹真国色，花开时节动京城。《国风·邶风·式微》先秦·佚名—式微，式微，胡不归？微君之故，胡为乎中露！式微，式微，胡不归？微君之躬，胡为乎泥中！《听弹琴》唐代·刘长卿—泠泠七弦上，静听松风寒。(七弦 一作：七丝)古调虽自爱，今人多不弹。《赠别二首》唐代·杜牧—娉娉袅袅十三余，豆蔻梢头二月初。春风十里扬州路，卷上珠帘总不如。多情却似总无情，唯觉樽前笑不成。蜡烛有心还惜别，替人垂泪到天明。《己亥岁二首·僖宗广明元年》唐代·曹松—泽国江山入战图，生民何计乐樵苏。 凭君莫话封侯事，一将功成万骨枯。 传闻一战百神愁，两岸强兵过未休。 谁道沧江总无事，近来长共血争流。《梦江南·千万恨》唐代·温庭筠—千万恨，恨极在天涯。山月不知心里事，水风空落眼前花，摇曳碧云斜。《读孟尝君传》宋代·王安石—世皆称孟尝君能得士，士以故归之，而卒赖其力以脱于虎豹之秦。嗟乎！孟尝君特鸡鸣狗盗之雄耳，岂足以言得士？不然，擅齐之强，得一士焉，宜可以南面而制秦，尚何取鸡鸣狗盗之力哉？夫鸡鸣狗盗之出其门，此士之所以不至也。《咏蝉 / 在狱咏蝉》唐代·骆宾王—西陆蝉声唱，南冠客思深。(客思深 一作：客思侵)不堪玄鬓影，来对白头吟。(不堪 一作：那堪)露重飞难进，风多响易沉。无人信高洁，谁为表予心？《邯郸冬至夜思家》唐代·白居易—邯郸驿里逢冬至，抱膝灯前影伴身。 想得家中夜深坐，还应说着远行人。《咏柳》宋代·曾巩—乱条犹未变初黄，倚得东风势便狂。解把飞花蒙日月，不知天地有清霜。《墨梅》宋代·张嵲—山边幽谷水边村，曾被疏花断客魂。犹恨东风无意思，更吹烟雨暗黄昏。《早春呈水部张十八员外二首》唐代·韩愈—天街小雨润如酥，草色遥看近却无。最是一年春好处，绝胜烟柳满皇都。莫道官忙身老大，即无年少逐春心。凭君先到江头看，柳色如今深未深。《晚晴》唐代·李商隐—深居俯夹城，春去夏犹清。天意怜幽草，人间重晚晴。 并添高阁迥，微注小窗明。越鸟巢干后，归飞体更轻。《天仙子·水调数声持酒听》宋代·张先—水调数声持酒听，午醉醒来愁未醒。送春春去几时回？临晚镜，伤流景，往事后期空记省。沙上并禽池上暝，云破月来花弄影。重重帘幕密遮灯，风不定，人初静，明日落红应满径。《海棠春·已未清明对海棠有赋》宋代·吴潜—海棠亭午沾疏雨。便一饷、胭脂尽吐。老去惜花心，相对花无语。 羽书万里飞来处。报扫荡、狐嗥兔舞。濯锦古江头，飞景还如许。《竹枝词·山桃红花满上头》唐代·刘禹锡—山桃红花满上头，蜀江春水拍山流。花红易衰似郎意，水流无限似侬愁。《雨晴》唐代·王驾—雨前初见花间蕊，雨后兼无叶里花。蛱蝶飞来过墙去，却疑春色在邻家。(版本一) 雨前初见花间蕊，雨后全无叶底花。蜂蝶纷纷过墙去，却疑春色在邻家。(版本二)《卜算子·答施》宋代·乐婉—相思似海深，旧事如天远。泪滴千千万万行，更使人、愁肠断。要见无因见，拚了终难拚。若是前生未有缘，待重结、来生愿。《鹧鸪》唐代·郑谷—暖戏烟芜锦翼齐，品流应得近山鸡。雨昏青草湖边过，花落黄陵庙里啼。游子乍闻征袖湿，佳人才唱翠眉低。相呼相应湘江阔，苦竹丛深日向西。《三人成虎》两汉·刘向—庞葱与太子质于邯郸，谓魏王曰：‘今一人言市有虎，王信之乎？’王曰：‘否。’‘二人言市有虎，王信之乎？’王曰：‘寡人疑之矣。’‘三人言市有虎，王信之乎？’王曰：‘寡人信之矣。’庞葱曰：‘夫市之无虎明矣，然而三人言而成虎。今邯郸去大梁也远于市，而议臣者过于三人，愿王察之。’王曰：‘寡人自为知。’于是辞行，而谗言先至。后太子罢质，果不得见。(庞葱 一作：庞恭)《临江仙·夜登小阁忆洛中旧游》宋代·陈与义—忆昔午桥桥上饮，坐中多是豪英。长沟流月去无声。杏花疏影里，吹笛到天明。 二十余年如一梦，此身虽在堪惊。闲登小阁看新晴。古今多少事，渔唱起三更。《点绛唇·闺思》宋代·李清照—寂寞深闺，柔肠一寸愁千缕。惜春春去。几点催花雨。倚遍阑干，只是无情绪。人何处。连天衰草，望断归来路。(衰草 一作：芳)《咏早梅 / 扬州法曹梅花盛开》南北朝·何逊—兔园标物序，惊时最是梅。衔霜当路发，映雪拟寒开。枝横却月观，花绕凌风台。朝洒长门泣，夕驻临邛杯。应知早飘落，故逐上春来。《郊行即事》宋代·程颢—芳原绿野恣行事，春入遥山碧四围。兴逐乱红穿柳巷，困临流水坐苔矶。莫辞盏酒十分劝，只恐风花一片飞。况是清明好天气，不妨游衍莫忘归。《送别诗·隋代》佚名—杨柳青青著地垂，杨花漫漫搅天飞。柳条折尽花飞尽，借问行人归不归？《题龙阳县青草湖》元代·唐珙—西风吹老洞庭波，一夜湘君白发多。醉后不知天在水，满船清梦压星河。《西江夜行》唐代·张九龄—遥夜人何在，澄潭月里行。悠悠天宇旷，切切故乡情。外物寂无扰，中流澹自清。念归林叶换，愁坐露华生。犹有汀洲鹤，宵分乍一鸣。《赴戍登程口占示家人二首》清代·林则徐—出门一笑莫心哀，浩荡襟怀到处开。时事难从无过立，达官非自有生来。风涛回首空三岛，尘壤从头数九垓。休信儿童轻薄语，嗤他赵老送灯台。力微任重久神疲，再竭衰庸定不支。苟利国家生死以，岂因祸福避趋之。谪居正是君恩厚，养拙刚于戍卒宜。戏与山妻谈故事，试吟断送老头皮。《终南山》唐代·王维—太乙近天都，连山接海隅。白云回望合，青霭入看无。分野中峰变，阴晴众壑殊。欲投人处宿，隔水问樵夫。《长安秋望》唐代·杜牧—楼倚霜树外，镜天无一毫。南山与秋色，气势两相高。《丰乐亭游春·其三》宋代·欧阳修—红树青山日欲斜，长郊草色绿无涯。游人不管春将老，来往亭前踏落花。《行军九日思长安故园》唐代·岑参—强欲登高去，无人送酒来。遥怜故园菊，应傍战场开。《台城》唐代·韦庄—江雨霏霏江草齐，六朝如梦鸟空啼。 无情最是台城柳，依旧烟笼十里堤。《蒹葭》唐代·杜甫—摧折不自守，秋风吹若何。暂时花戴雪，几处叶沉波。体弱春风早，丛长夜露多。江湖后摇落，亦恐岁蹉跎。《水调歌头·送章德茂大卿使虏》宋代·陈亮—不见南师久，漫说北群空。当场只手，毕竟还我万夫雄。自笑堂堂汉使，得似洋洋河水，依旧只流东？且复穹庐拜，会向藁街逢！尧之都，舜之壤，禹之封。于中应有，一个半个耻臣戎！万里腥膻如许，千古英灵安在，磅礴几时通？胡运何须问，赫日自当中！《满庭芳·山抹微云》宋代·秦观—山抹微云，天连衰草，画角声断谯门。暂停征棹，聊共引离尊。多少蓬莱旧事，空回首、烟霭纷纷。斜阳外，寒鸦万点，流水绕孤村。(万点 一作：数点)销魂。当此际，香囊暗解，罗带轻分。谩赢得、青楼薄幸名存。此去何时见也，襟袖上、空惹啼痕。伤情处，高城望断，灯火已黄昏。《浪淘沙·借问江潮与海水》唐代·白居易—借问江潮与海水，何似君情与妾心？相恨不如潮有信，相思始觉海非深。《西江月·顷在黄州》宋代·苏轼—顷在黄州，春夜行蕲水中，过酒家饮，酒醉，乘月至一溪桥上，解鞍，由肱醉卧少休。及觉已晓，乱山攒拥，流水锵然，疑非尘世也。书此语桥柱上。(由肱 一作：曲肱)照野弥弥浅浪，横空隐隐层霄。障泥未解玉骢骄，我欲醉眠芳草。可惜一溪风月，莫教踏碎琼瑶。解鞍欹枕绿杨桥，杜宇一声春晓。《国风·召南·鹊巢》先秦·佚名—维鹊有巢，维鸠居之。之子于归，百两御之。维鹊有巢，维鸠方之。之子于归，百两将之。维鹊有巢，维鸠盈之。之子于归，百两成之。《人日思归·隋代》薛道衡—入春才七日，离家已二年。人归落雁后，思发在花前。《浣溪沙·淡荡春光寒食天》宋代·李清照—淡荡春光寒食天，玉炉沉水袅残烟。梦回山枕隐花钿。 海燕未来人斗草，江梅已过柳生绵。黄昏疏雨湿秋千。《蝶恋花·阅尽天涯离别苦》清代·王国维—阅尽天涯离别苦，不道归来，零落花如许。花底相看无一语，绿窗春与天俱莫。(俱莫 一作：俱暮)待把相思灯下诉，一缕新欢，旧恨千千缕。最是人间留不住，朱颜辞镜花辞树。《春兴》唐代·武元衡—杨柳阴阴细雨晴，残花落尽见流莺。春风一夜吹乡梦，又逐春风到洛城。(乡 一作：香)《马上作》明代·戚继光—南北驱驰报主情，江花边草笑平生。(边草 一作：边月)一年三百六十日，多是横戈马上行。《邴原泣学》明代·礼赞—邴原少孤，数岁时，过书舍而泣。师曰：“童子何泣？”原曰：“孤者易伤，贫者易感。夫书者，凡得学者，有亲也。一则愿其不孤，二则羡其得学，中心伤感，故泣耳。”师恻然曰：“欲书可耳!”原曰：“无钱资。”师曰：“童子苟有志,吾徒相教,不求资也。”于是遂就书。一冬之间，诵《孝经》《论语》。《永遇乐·落日熔金》宋代·李清照—落日熔金，暮云合璧，人在何处。染柳烟浓，吹梅笛怨，春意知几许。元宵佳节，融和天气，次第岂无风雨。来相召、香车宝马，谢他酒朋诗侣。(熔金 一作：镕金)中州盛日，闺门多暇，记得偏重三五。铺翠冠儿，捻金雪柳，簇带争济楚。如今憔悴，风鬟霜鬓，怕见夜间出去。不如向、帘儿底下，听人笑语。《于易水送人 / 于易水送别》唐代·骆宾王—此地别燕丹，壮士发冲冠。昔时人已没，今日水犹寒。《戏问花门酒家翁》唐代·岑参—老人七十仍沽酒，千壶百瓮花门口。 道傍榆荚巧似钱，摘来沽酒君肯否。《临江仙·梅》宋代·李清照—庭院深深深几许，云窗雾阁春迟。为谁憔悴损芳姿。夜来清梦好，应是发南枝。 玉瘦檀轻无限恨，南楼羌管休吹。浓香吹尽有谁知。暖风迟日也，别到杏花肥。《国风·卫风·淇奥》先秦·佚名—瞻彼淇奥，绿竹猗猗。有匪君子，如切如磋，如琢如磨。瑟兮僩兮，赫兮咺兮。有匪君子，终不可谖兮。瞻彼淇奥，绿竹青青。有匪君子，充耳琇莹，会弁如星。瑟兮僩兮，赫兮咺兮。有匪君子，终不可谖兮。瞻彼淇奥，绿竹如箦。有匪君子，如金如锡，如圭如璧。宽兮绰兮，猗重较兮。善戏谑兮，不为虐兮。《金铜仙人辞汉歌》唐代·李贺—魏明帝青龙元年八月，诏宫官牵车西取汉孝武捧露盘仙人，欲立置前殿。宫官既拆盘，仙人临载，乃潸然泪下。唐诸王孙李长吉遂作《金铜仙人辞汉歌》。茂陵刘郎秋风客，夜闻马嘶晓无迹。画栏桂树悬秋香，三十六宫土花碧。魏官牵车指千里，东关酸风射眸子。空将汉月出宫门，忆君清泪如铅水。衰兰送客咸阳道，天若有情天亦老。携盘独出月荒凉，渭城已远波声小。《伐檀》先秦·佚名—坎坎伐檀兮，置之河之干兮。河水清且涟猗。不稼不穑，胡取禾三百廛兮？不狩不猎，胡瞻尔庭有县貆兮？彼君子兮，不素餐兮！坎坎伐辐兮，置之河之侧兮。河水清且直猗。不稼不穑，胡取禾三百亿兮？不狩不猎，胡瞻尔庭有县特兮？彼君子兮，不素食兮！坎坎伐轮兮，置之河之漘兮。河水清且沦猗。不稼不穑，胡取禾三百囷兮？不狩不猎，胡瞻尔庭有县鹑兮？彼君子兮，不素飧兮！《国风·周南·兔罝》先秦·佚名—肃肃兔罝，椓之丁丁。赳赳武夫，公侯干城。肃肃兔罝，施于中逵。赳赳武夫，公侯好仇。肃肃兔罝，施于中林。赳赳武夫，公侯腹心。《江城子·西城杨柳弄春柔》宋代·秦观—西城杨柳弄春柔，动离忧，泪难收。犹记多情、曾为系归舟。碧野朱桥当日事，人不见，水空流。韶华不为少年留，恨悠悠，几时休？飞絮落花时候、一登楼。便作春江都是泪，流不尽，许多愁。《塞下曲》唐代·许浑—夜战桑乾北，秦兵半不归。朝来有乡信，犹自寄寒衣。《短歌行》唐代·李白—白日何短短，百年苦易满。苍穹浩茫茫，万劫太极长。麻姑垂两鬓，一半已成霜。天公见玉女，大笑亿千场。吾欲揽六龙，回车挂扶桑。北斗酌美酒，劝龙各一觞。富贵非所愿，与人驻颜光。《辛夷坞》唐代·王维—木末芙蓉花，山中发红萼。涧户寂无人，纷纷开且落。《次韵陆佥宪元日春晴》明代·王守仁—城里夕阳城外雪，相将十里异阴晴。也知造物曾何意，底事人心苦未平。柏府楼台衔倒影，茅茨松竹泻寒声。布衾莫谩愁僵卧，积素还多达曙明。《送春 / 春晚》宋代·王令—三月残花落更开，小檐日日燕飞来。子规夜半犹啼血，不信东风唤不回。《行香子·天与秋光》宋代·李清照—天与秋光，转转情伤，探金英知近重阳。薄衣初试，绿蚁新尝，渐一番风，一番雨，一番凉。黄昏院落，凄凄惶惶，酒醒时往事愁肠。那堪永夜，明月空床。闻砧声捣，蛩声细，漏声长。《长命女·春日宴·五代》冯延巳—春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。《风入松·危楼古镜影犹寒》宋代·张炎—危楼古镜影犹寒。倒景忽相看。桃花不识东西晋，想如今、也梦邯郸。缥缈神仙海上，飘零图画人间。宝光丹气共回环。水弱小舟闲。秋风难老三珠树，尚依依、脆管清弹。说与霓裳莫舞，银桥不到深山。《鹧鸪天·有客慨然谈功名因追念少年时事戏作》宋代·辛弃疾—壮岁旌旗拥万夫，锦襜突骑渡江初。燕兵夜娖银胡觮，汉箭朝飞金仆姑。追往事，叹今吾，春风不染白髭须。却将万字平戎策，换得东家种树书。《咏华山》宋代·寇准—只有天在上，更无山与齐。举头红日近，回首白云低。《截竿入城》魏晋·邯郸淳 撰—鲁有执长竿入城门者，初竖执之，不可入；横执之，亦不可入。计无所出。俄有老父至，曰：“吾非圣人，但见事多矣！何不以锯中截而入？\"遂依而截之。《吴起守信》明代·宋濂—昔吴起出，遇故人,而止之食。故人曰：“诺，期返而食。”起曰：“待公而食。”故人至暮不来，起不食待之。明日早，令人求故人，故人来，方与之食。起之不食以俟者，恐其自食其言也。其为信若此，宜其能服三军欤？欲服三军，非信不可也！《五人墓碑记》明代·张溥—五人者，盖当蓼洲周公之被逮，激于义而死焉者也。至于今，郡之贤士大夫请于当道，即除魏阉废祠之址以葬之；且立石于其墓之门，以旌其所为。呜呼，亦盛矣哉！夫五人之死，去今之墓而葬焉，其为时止十有一月耳。夫十有一月之中，凡富贵之子，慷慨得志之徒，其疾病而死，死而湮没不足道者，亦已众矣；况草野之无闻者欤？独五人之皦皦，何也？予犹记周公之被逮，在丙寅三月之望。吾社之行为士先者，为之声义，敛赀财以送其行，哭声震动天地。缇骑按剑而前，问：“谁为哀者？”众不能堪，抶而仆之。是时以大中丞抚吴者为魏之私人毛一鹭，公之逮所由使也；吴之民方痛心焉，于是乘其厉声以呵，则噪而相逐。中丞匿于溷藩以免。既而以吴民之乱请于朝，按诛五人，曰颜佩韦、杨念如、马杰、沈扬、周文元，即今之傫然在墓者也。然五人之当刑也，意气扬扬，呼中丞之名而詈之，谈笑以死。断头置城上，颜色不少变。有贤士大夫发五十金，买五人之头而函之，卒与尸合。故今之墓中全乎为五人也。嗟乎！大阉之乱，缙绅而能不易其志者，四海之大，有几人欤？而五人生于编伍之间，素不闻诗书之训，激昂大义，蹈死不顾，亦曷故哉？且矫诏纷出，钩党之捕遍于天下，卒以吾郡之发愤一击，不敢复有株治；大阉亦逡巡畏义，非常之谋难于猝发，待圣人之出而投缳道路，不可谓非五人之力也。由是观之，则今之高爵显位，一旦抵罪，或脱身以逃，不能容于远近，而又有剪发杜门，佯狂不知所之者，其辱人贱行，视五人之死，轻重固何如哉？是以蓼洲周公忠义暴于朝廷，赠谥褒美，显荣于身后；而五人亦得以加其土封，列其姓名于大堤之上，凡四方之士无不有过而拜且泣者，斯固百世之遇也。不然，令五人者保其首领，以老于户牖之下，则尽其天年，人皆得以隶使之，安能屈豪杰之流，扼腕墓道，发其志士之悲哉？故余与同社诸君子，哀斯墓之徒有其石也，而为之记，亦以明死生之大，匹夫之有重于社稷也。贤士大夫者，冏卿因之吴公，太史文起文公、孟长姚公也。《桑茶坑道中》宋代·杨万里—晴明风日雨干时，草满花堤水满溪。童子柳阴眠正着，一牛吃过柳阴西。《闻乐天授江州司马》唐代·元稹—残灯无焰影幢幢，此夕闻君谪九江。 垂死病中惊坐起，暗风吹雨入寒窗。《与诸子登岘山》唐代·孟浩然—人事有代谢，往来成古今。江山留胜迹，我辈复登临。水落鱼梁浅，天寒梦泽深。羊公碑尚在，读罢泪沾襟。(尚在 一作：字在)《夏日南亭怀辛大》唐代·孟浩然—山光忽西落，池月渐东上。散发乘夕凉，开轩卧闲敞。荷风送香气，竹露滴清响。欲取鸣琴弹，恨无知音赏。感此怀故人，中宵劳梦想。(中宵 一作：终)《金陵晚望》唐代·高蟾—曾伴浮云归晚翠，犹陪落日泛秋声。世间无限丹青手，一片伤心画不成。《葬花吟》清代·曹雪芹—花谢花飞花满天，红消香断有谁怜？游丝软系飘春榭，落絮轻沾扑绣帘。闺中女儿惜春暮，愁绪满怀无释处。手把花锄出绣帘，忍踏落花来复去。柳丝榆荚自芳菲，不管桃飘与李飞；桃李明年能再发，明年闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼；明媚鲜妍能几时，一朝漂泊难寻觅。花开易见落难寻，阶前愁杀葬花人，独倚花锄泪暗洒，洒上空枝见血痕。杜鹃无语正黄昏，荷锄归去掩重门；青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去未闻。昨宵庭外悲歌发，知是花魂与鸟魂？花魂鸟魂总难留，鸟自无言花自羞；愿侬此日生双翼，随花飞到天尽头。天尽头，何处有香丘？未若锦囊收艳骨，一抔净土掩风流。质本洁来还洁去，强于污淖陷渠沟。尔今死去侬收葬，未卜侬身何日丧？侬今葬花人笑痴，他年葬侬知是谁？试看春残花渐落，便是红颜老死时；一朝春尽红颜老，花落人亡两不知！——程高通行本花谢花飞飞满天，红消香断有谁怜？游丝软系飘春榭，落絮轻沾扑绣帘。闺中女儿惜春暮，愁绪满怀无释处。手把花锄出绣帘，忍踏落花来复去？柳丝榆荚自芳菲，不管桃飘与李飞。桃李明年能再发，明年闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼。明媚鲜妍能几时？一朝漂泊难寻觅。花开易见落难寻，阶前闷死葬花人。独倚花锄泪暗洒，洒上空枝见血痕。杜鹃无语正黄昏，荷锄归去掩重门。青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去不闻。昨宵庭外悲歌发，知是花魂与鸟魂。花魂鸟魂总难留，鸟自无言花自羞。愿奴胁下生双翼，随花飞到天尽头。天尽头，何处有香丘？未若锦囊收艳骨，一抷净土掩风流！质本洁来还洁去，强于污淖陷渠沟。尔今死去侬收葬，未卜侬身何日丧？侬今葬花人笑痴，他年葬侬知有谁？试看春残花渐落，便是红颜老死时。一朝春尽红颜老，花落人亡两不知！——甲戌本花谢花飞花满天，红消香断有谁怜？游丝软系飘春榭，落絮轻沾扑绣帘。帘中女儿惜春莫，愁绪满怀无处诉。手把花锄出绣帘，忍踏落花来复去？柳丝榆荚自芳菲，不管桃飘与柳飞。桃李明年能再发，明岁闺中知有谁？三月香巢已垒成，梁间燕子太无情！明年花发虽可啄，却不道人去梁空巢也倾。一年三百六十日，风刀霜剑严相逼。明媚鲜妍能几时？一朝漂泊难寻觅。花开易见落难寻，阶前闷杀葬花人。独把香锄泪暗洒，洒上花枝见血痕。杜鹃无语正黄昏，荷锄归去掩重门。青灯照壁人初睡，冷雨敲窗被未温。怪奴底事倍伤神？半为怜春半恼春。怜春忽至恼忽去，至又无言去不闻。昨宵庭外悲歌发，知是花魂与鸟魂。花魂鸟魂总难留，鸟自无言花自羞。愿奴胁下生双翼，随花飞落天尽头。天尽头，何处有香丘？未若锦囊收艳骨，一抔冷土掩风流。质本洁来还洁去，强于污淖陷渠沟。尔今死去奴收葬，未卜奴身何日亡？奴今葬花人笑痴，他年葬奴知是谁？试看春残花渐落，便是红颜老死时！一朝春尽红颜老，花落人亡两不知。——周汝昌校本《同儿辈赋未开海棠·金朝》元好问—枝间新绿一重重， 小蕾深藏数点红。爱惜芳心莫轻吐， 且教桃李闹春风。《九日》唐代·李白—今日云景好，水绿秋山明。携壶酌流霞，搴菊泛寒荣。地远松石古，风扬弦管清。窥觞照欢颜，独笑还自倾。落帽醉山月，空歌怀友生。《玉蝴蝶·望处雨收云断》宋代·柳永—望处雨收云断，凭阑悄悄，目送秋光。晚景萧疏，堪动宋玉悲凉。水风轻，蘋花渐老，月露冷、梧叶飘黄。遣情伤。故人何在，烟水茫茫。 难忘，文期酒会，几孤风月，屡变星霜。海阔山遥，未知何处是潇湘。念双燕、难凭远信，指暮天、空识归航。黯相望。断鸿声里，立尽斜阳。《从军行·隋代》卢思道—朔方烽火照甘泉，长安飞将出祁连。犀渠玉剑良家子，白马金羁侠少年。平明偃月屯右地，薄暮鱼丽逐左贤。谷中石虎经衔箭，山上金人曾祭天。天涯一去无穷已，蓟门迢递三千里。朝见马岭黄沙合，夕望龙城阵云起。庭中奇树已堪攀，塞外征人殊未还。白云初下天山外，浮云直向五原间。关山万里不可越，谁能坐对芳菲月。流水本自断人肠，坚冰旧来伤马骨。边庭节物与华异，冬霰秋霜春不歇。长风萧萧渡水来，归雁连连映天没。从军行，军行万里出龙庭，单于渭桥今已拜，将军何处觅功名。《征人怨 / 征怨》唐代·柳中庸—岁岁金河复玉关，朝朝马策与刀环。 三春白雪归青冢，万里黄河绕黑山。《出塞》清代·徐锡麟—军歌应唱大刀环，誓灭胡奴出玉关。只解沙场为国死，何须马革裹尸还。《水调歌头·中秋》宋代·米芾—砧声送风急，蟠蟀思高秋。我来对景，不学宋玉解悲愁。收拾凄凉兴况，分付尊中醽醁，倍觉不胜幽。自有多情处，明月挂南楼。怅襟怀，横玉笛，韵悠悠。清时良夜，借我此地倒金瓯。可爱一天风物，遍倚阑干十二，宇宙若萍浮。醉困不知醒，欹枕卧江流。《牧童词》唐代·李涉—朝牧牛，牧牛下江曲。夜牧牛，牧牛度村谷。荷蓑出林春雨细，芦管卧吹莎草绿。乱插蓬蒿箭满腰，不怕猛虎欺黄犊。《渔父》先秦·佚名—屈原既放，游于江潭，行吟泽畔，颜色憔悴，形容枯槁。渔父见而问之曰：“子非三闾大夫与？何故至于斯？”屈原曰：“举世皆浊我独清，众人皆醉我独醒，是以见放。”渔父曰：“圣人不凝滞于物，而能与世推移。世人皆浊，何不淈其泥而扬其波？众人皆醉，何不餔其糟而歠其醨？何故深思高举，自令放为？”屈原曰：“吾闻之，新沐者必弹冠，新浴者必振衣；安能以身之察察，受物之汶汶者乎？宁赴湘流，葬于江鱼之腹中。安能以皓皓之白，而蒙世俗之尘埃乎?”渔父莞尔而笑，鼓枻而去，乃歌曰：“沧浪之水清兮，可以濯吾缨；沧浪之水浊兮，可以濯吾足。”遂去，不复与言。《菊花》明代·唐寅—故园三径吐幽丛，一夜玄霜坠碧空。多少天涯未归客，尽借篱落看秋风。《祭十二郎文》唐代·韩愈—年、月、日，季父愈闻汝丧之七日，乃能衔哀致诚，使建中远具时羞之奠，告汝十二郎之灵：呜呼！吾少孤，及长，不省所怙，惟兄嫂是依。中年，兄殁南方，吾与汝俱幼，从嫂归葬河阳。既又与汝就食江南。零丁孤苦，未尝一日相离也。吾上有三兄，皆不幸早世。承先人后者，在孙惟汝，在子惟吾。两世一身，形单影只。嫂尝抚汝指吾而言曰：“韩氏两世，惟此而已！”汝时尤小，当不复记忆。吾时虽能记忆，亦未知其言之悲也。吾年十九，始来京城。其后四年，而归视汝。又四年，吾往河阳省坟墓，遇汝从嫂丧来葬。又二年，吾佐董丞相于汴州，汝来省吾。止一岁，请归取其孥。明年，丞相薨。吾去汴州，汝不果来。是年，吾佐戎徐州，使取汝者始行，吾又罢去，汝又不果来。吾念汝从于东，东亦客也，不可以久；图久远者，莫如西归，将成家而致汝。呜呼！孰谓汝遽去吾而殁乎！吾与汝俱少年，以为虽暂相别，终当久相与处。故舍汝而旅食京师，以求斗斛之禄。诚知其如此，虽万乘之公相，吾不以一日辍汝而就也。去年，孟东野往。吾书与汝曰：“吾年未四十，而视茫茫，而发苍苍，而齿牙动摇。念诸父与诸兄，皆康强而早世。如吾之衰者，其能久存乎？吾不可去，汝不肯来，恐旦暮死，而汝抱无涯之戚也！”孰谓少者殁而长者存，强者夭而病者全乎！呜呼！其信然邪？其梦邪？其传之非其真邪？信也，吾兄之盛德而夭其嗣乎？汝之纯明而不克蒙其泽乎？少者、强者而夭殁，长者、衰者而存全乎？未可以为信也。梦也，传之非其真也，东野之书，耿兰之报，何为而在吾侧也？呜呼！其信然矣！吾兄之盛德而夭其嗣矣！汝之纯明宜业其家者，不克蒙其泽矣！所谓天者诚难测，而神者诚难明矣！所谓理者不可推，而寿者不可知矣！虽然，吾自今年来，苍苍者或化而为白矣，动摇者或脱而落矣。毛血日益衰，志气日益微，几何不从汝而死也。死而有知，其几何离；其无知，悲不几时，而不悲者无穷期矣。汝之子始十岁，吾之子始五岁。少而强者不可保，如此孩提者，又可冀其成立邪?呜呼哀哉！呜呼哀哉！汝去年书云：“比得软脚病，往往而剧。”吾曰：“是疾也，江南之人，常常有之。”未始以为忧也。呜呼！ 其竟以此而殒其生乎？抑别有疾而至斯极乎？汝之书，六月十七日也。东野云，汝殁以六月二日；耿兰之报无月日。盖东野之使者，不知问家人以月日；如耿兰之报，不知当言月日。东野与吾书，乃问使者，使者妄称以应之乎。其然乎？其不然乎？今吾使建中祭汝，吊汝之孤与汝之乳母。彼有食，可守以待终丧，则待终丧而取以来；如不能守以终丧，则遂取以来。其余奴婢，并令守汝丧。吾力能改葬，终葬汝于先人之兆，然后惟其所愿。呜呼！汝病吾不知时，汝殁吾不知日，生不能相养以共居，殁不能抚汝以尽哀，敛不凭其棺，窆不临其穴。吾行负神明，而使汝夭；不孝不慈，而不能与汝相养以生，相守以死。一在天之涯，一在地之角，生而影不与吾形相依，死而魂不与吾梦相接。吾实为之，其又何尤！彼苍者天，曷其有极！自今已往，吾其无意于人世矣！当求数顷之田于伊颍之上，以待余年，教吾子与汝子，幸其成；长吾女与汝女，待其嫁，如此而已。呜呼，言有穷而情不可终，汝其知也邪？其不知也邪？呜呼哀哉！尚飨！ 《琴诗》宋代·苏轼—若言琴上有琴声，放在匣中何不鸣？若言声在指头上，何不于君指上听？《行路难·其二》唐代·李白—大道如青天，我独不得出。羞逐长安社中儿，赤鸡白雉赌梨栗。弹剑作歌奏苦声，曳裾王门不称情。淮阴市井笑韩信，汉朝公卿忌贾生。君不见昔时燕家重郭隗，拥篲折节无嫌猜。剧辛乐毅感恩分，输肝剖胆效英才。昭王白骨萦蔓草，谁人更扫黄金台？行路难，归去来！《和张仆射塞下曲·其二》唐代·卢纶—林暗草惊风，将军夜引弓。平明寻白羽，没在石棱中。《琵琶行》唐代·牛殳—何人劚得一片木，三尺春冰五音足。一弹决破真珠囊，迸落金盘声断续。飘飘飖飖寒丁丁，虫豸出蛰神鬼惊。秋鸿叫侣代云黑，猩猩夜啼蛮月明。潏潏汩汩声不定，胡雏学汉语未正。若似长安月蚀时，满城敲鼓声噒噒。青山飞起不压物，野水流来欲湿人。伤心忆得陈后主，春殿半酣细腰舞。黄莺百舌正相呼，玉树后庭花带雨。二妃哭处山重重，二妃没后云溶溶。夜深霜露锁空庙，零落一丛斑竹风。金谷园中草初绿，石崇一弄思归曲。当时二十四友人，手把金杯听不足。又似贾客蜀道间，千铎万磬鸣空山。未若此调呦呦兮啁啁，嘈嘈兮啾啾。引之于山，兽不能走。吹之于水，鱼不能游。方知此艺不可有，人间万事凭双手。若何为我再三弹，送却花前一尊酒。《访戴天山道士不遇》唐代·李白—犬吠水声中，桃花带露浓。(露浓 一作：雨浓)树深时见鹿，溪午不闻钟。野竹分青霭，飞泉挂碧峰。无人知所去，愁倚两三松。《活水亭观书有感二首·其二》宋代·朱熹—昨夜江边春水生，艨艟巨舰一毛轻。向来枉费推移力，此日中流自在行。《谒金门·风乍起·五代》冯延巳—风乍起，吹皱一池春水。闲引鸳鸯香径里，手挼红杏蕊。斗鸭阑干独倚，碧玉搔头斜坠。终日望君君不至，举头闻鹊喜。《人间词话七则》清代·王国维—有有我之境，有无我之境。“泪眼问花花不语，乱红飞过秋千去。”“可堪孤馆闭春寒，杜鹃声里斜阳暮。”有我之境也。“采菊东篱下，悠然见南山。”“寒波澹澹起，白鸟悠悠下。”无我之境也。有我之境，以我观物，故物我皆著我之色彩。无我之境，以物观物，故不知何者为我，何者为物。古人为词，写有我之境者为多，然未始不能写无我之境，此在豪杰之士能自树立耳。境非独谓景物也。喜怒哀乐，亦人心中之一境界。故能写真景物，真感情者，谓之有境界。否则谓之无境界。境界有大小，不以是而分优劣。“细雨鱼儿出，微风燕子斜”何遽不若“落日照大旗，马鸣风萧萧”。“宝帘闲挂小银钩”何遽不若“雾失楼台，月迷津渡”也。词至李后主而眼界始大，感慨遂深，遂变伶工之词而为士大夫之词。周介存置诸温韦之下，可为颠倒黑白矣。“自是人生长恨水长东”、“流水落花春去也，天上人间”，《金荃》《浣花》，能有此气象耶？古今之成大事业、大学问者，罔不经过三种之境界：“昨夜西风凋碧树。独上高楼，望尽天涯路。”此第一境界也。“衣带渐宽终不悔，为伊消得人憔悴。”此第二境界也。“众里寻他千百度，蓦然回首，那人却在，灯火阑珊处。”此第三境界也。此等语皆非大词人不能道。然遽以此意解释诸词，恐为晏欧诸公所不许也。大家之作，其言情也必沁人心脾，其写景也必豁人耳目。其辞脱口而出，无矫揉妆束之态。以其所见者真，所知者深也。诗词皆然。持此以衡古今之作者，可无大误也。诗人对宇宙人生，须入乎其内，又须出乎其外。入乎其内，故能写之。出乎其外，故能观之。入乎其内，故有生气。出乎其外，故有高致。美成能入而不出。白石以降，于此二事皆未梦见。《秋宵月下有怀》唐代·孟浩然—秋空明月悬，光彩露沾湿。惊鹊栖未定，飞萤卷帘入。庭槐寒影疏，邻杵夜声急。佳期旷何许，望望空伫立。《过分水岭》唐代·温庭筠—溪水无情似有情，入山三日得同行。岭头便是分头处，惜别潺湲一夜声。《玉楼春·别后不知君远近》宋代·欧阳修—别后不知君远近。触目凄凉多少闷。渐行渐远渐无书，水阔鱼沉何处问。夜深风竹敲秋韵。万叶千声皆是恨。故欹单枕梦中寻，梦又不成灯又烬。《天净沙·秋》元代·朱庭玉—庭前落尽梧桐，水边开彻芙蓉。解与诗人意同。辞柯霜叶，飞来就我题红。《病牛》宋代·李纲—耕犁千亩实千箱，力尽筋疲谁复伤？但得众生皆得饱，不辞羸病卧残阳。《宿骆氏亭寄怀崔雍崔衮》唐代·李商隐—竹坞无尘水槛清，相思迢递隔重城。 秋阴不散霜飞晚，留得枯荷听雨声。《赠李白》唐代·杜甫—秋来相顾尚飘蓬，未就丹砂愧葛洪。 痛饮狂歌空度日，飞扬跋扈为谁雄。《奉赠韦左丞丈二十二韵》唐代·杜甫—纨绔不饿死，儒冠多误身。丈人试静听，贱子请具陈。甫昔少年日，早充观国宾。读书破万卷，下笔如有神。(读书破万卷 一作：读破万卷书)赋料扬雄敌，诗看子建亲。李邕求识面，王翰愿卜邻。自谓颇挺出，立登要路津。致君尧舜上，再使风俗淳。此意竟萧条，行歌非隐沦。骑驴十三载，旅食京华春。朝扣富儿门，暮随肥马尘。残杯与冷炙，到处潜悲辛。主上顷见征，欻然欲求伸。青冥却垂翅，蹭蹬无纵鳞。甚愧丈人厚，甚知丈人真。每于百僚上，猥颂佳句新。窃效贡公喜，难甘原宪贫。焉能心怏怏，只是走踆踆。今欲东入海，即将西去秦。尚怜终南山，回首清渭滨。常拟报一饭，况怀辞大臣。白鸥没浩荡，万里谁能驯？《孤雁 / 后飞雁》唐代·杜甫—孤雁不饮啄，飞鸣声念群。谁怜一片影，相失万重云？望尽似犹见，哀多如更闻。野鸦无意绪，鸣噪自纷纷。《客中初夏》宋代·司马光—四月清和雨乍晴，南山当户转分明。更无柳絮因风起，惟有葵花向日倾。《无衣》先秦·佚名—岂曰无衣？七兮。不如子之衣，安且吉兮。岂曰无衣？六兮。不如子之衣，安且燠兮。《乡思》宋代·李觏—人言落日是天涯，望极天涯不见家。已恨碧山相阻隔，碧山还被暮云遮。《下终南山过斛斯山人宿置酒》唐代·李白—暮从碧山下，山月随人归。却顾所来径，苍苍横翠微。相携及田家，童稚开荆扉。绿竹入幽径，青萝拂行衣。欢言得所憩，美酒聊共挥。长歌吟松风，曲尽河星稀。我醉君复乐，陶然共忘机。《归园田居·其五》魏晋·陶渊明—怅恨独策还，崎岖历榛曲。山涧清且浅，可以濯吾足。漉我新熟酒，只鸡招近局。日入室中暗，荆薪代明烛。欢来苦夕短，已复至天旭。《梅花引·荆溪阻雪》宋代·蒋捷—白鸥问我泊孤舟，是身留，是心留？心若留时，何事锁眉头？风拍小帘灯晕舞，对闲影，冷清清，忆旧游。旧游旧游今在否？花外楼，柳下舟。梦也梦也，梦不到，寒水空流。漠漠黄云，湿透木棉裘。都道无人愁似我，今夜雪，有梅花，似我愁。《兰陵王·柳》宋代·周邦彦—柳阴直，烟里丝丝弄碧。隋堤上、曾见几番，拂水飘绵送行色。登临望故国，谁识京华倦客？长亭路，年去岁来，应折柔条过千尺。闲寻旧踪迹，又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿，望人在天北。凄恻，恨堆积！渐别浦萦回，津堠岑寂，斜阳冉冉春无极。念月榭携手，露桥闻笛。沉思前事，似梦里，泪暗滴。《曾子杀彘 / 曾子烹彘》先秦·韩非—曾子之妻之市，其子随之而泣。其母曰：“汝还，顾反为女杀彘。”妻适市来，曾子欲捕彘杀之。妻止之曰：“特与婴儿戏耳。”曾子曰：“婴儿非与戏也。婴儿非有知也，待父母而学者也，听父母之教。今子欺之，是教子欺也。母欺子，子而不信其母，非所以成教也。”遂烹彘也。《国风·邶风·日月》先秦·佚名—日居月诸，照临下土。乃如之人兮，逝不古处？胡能有定？宁不我顾。日居月诸，下土是冒。乃如之人兮，逝不相好。胡能有定？宁不我报。日居月诸，出自东方。乃如之人兮，德音无良。胡能有定？俾也可忘。日居月诸，东方自出。父兮母兮，畜我不卒。胡能有定？报我不述。《咏荆轲》魏晋·陶渊明—燕丹善养士，志在报强嬴。招集百夫良，岁暮得荆卿。君子死知己，提剑出燕京；素骥鸣广陌，慷慨送我行。雄发指危冠，猛气冲长缨。饮饯易水上，四座列群英。渐离击悲筑，宋意唱高声。萧萧哀风逝，淡淡寒波生。商音更流涕，羽奏壮士惊。心知去不归，且有后世名。登车何时顾，飞盖入秦庭。凌厉越万里，逶迤过千城。图穷事自至，豪主正怔营。惜哉剑术疏，奇功遂不成。其人虽已没，千载有馀情。《水调歌头·昵昵儿女语》宋代·苏轼—欧阳文忠公尝问余：“琴诗何者最善？答以退之听颖师琴诗最善。公曰：此诗最奇丽，然非听琴，乃听琵琶也。余深然之。建安章质夫家善琵琶者，乞为歌词。余久不作，特取退之词，稍加隐括，使就声律，以遗之云。昵昵儿女语，灯火夜微明。恩怨尔汝来去，弹指泪和声。忽变轩昂勇士，一鼓填然作气，千里不留行。回首暮云远，飞絮搅青冥。众禽里，真彩凤，独不鸣。跻攀寸步千险，一落百寻轻。烦子指间风雨，置我肠中冰炭，起坐不能平。推手从归去，无泪与君倾。《朝三暮四》先秦·佚名—宋有狙公者，爱狙，养之成群，能解狙之意；狙亦得公之心。损其家口，充狙之欲。俄而匮焉，将限其食，恐众狙之不训于己也。先诳之曰：“与若芧，朝三而暮四，足乎？”众狙皆起怒。俄而曰：“与若芧，朝四而暮三，足乎？”众狙皆伏而喜。《山中雪后》清代·郑燮—晨起开门雪满山，雪晴云淡日光寒。檐流未滴梅花冻，一种清孤不等闲。《庖丁解牛》先秦·庄周—吾生也有涯，而知也无涯 。以有涯随无涯，殆已！已而为知者，殆而已矣！为善无近名，为恶无近刑。缘督以为经，可以保身，可以全生，可以养亲，可以尽年。庖丁为文惠君解牛，手之所触，肩之所倚，足之所履，膝之所踦，砉然向然，奏刀騞然，莫不中音。合于《桑林》之舞，乃中《经首》之会。文惠君曰：“嘻，善哉！技盖至此乎？”庖丁释刀对曰：“臣之所好者，道也，进乎技矣。始臣之解牛之时，所见无非牛者。三年之后，未尝见全牛也。方今之时，臣以神遇而不以目视，官知止而神欲行。依乎天理，批大郤，导大窾，因其固然，技经肯綮之未尝，而况大軱乎！良庖岁更刀，割也；族庖月更刀，折也。今臣之刀十九年矣，所解数千牛矣，而刀刃若新发于硎。彼节者有间，而刀刃者无厚；以无厚入有间，恢恢乎其于游刃必有余地矣，是以十九年而刀刃若新发于硎。虽然，每至于族，吾见其难为，怵然为戒，视为止，行为迟。动刀甚微，謋然已解，如土委地。提刀而立，为之四顾，为之踌躇满志，善刀而藏之。”文惠君曰：“善哉！吾闻庖丁之言，得养生焉。”《唐多令·芦叶满汀洲》宋代·刘过—安远楼小集，侑觞歌板之姬黄其姓者，乞词于龙洲道人，为赋此《唐多令》。同柳阜之、刘去非、石民瞻、周嘉仲、陈孟参、孟容。时八月五日也。芦叶满汀洲，寒沙带浅流。二十年重过南楼。柳下系船犹未稳，能几日，又中秋。黄鹤断矶头，故人今在否？旧江山浑是新愁。欲买桂花同载酒，终不似，少年游。(在否 一作：在不)《国风·召南·草虫》先秦·佚名—喓喓草虫，趯趯阜螽。未见君子，忧心忡忡。亦既见止，亦既觏止，我心则降。陟彼南山，言采其蕨。未见君子，忧心惙惙。亦既见止，亦既觏止，我心则说。陟彼南山，言采其薇。未见君子，我心伤悲。亦既见止，亦既觏止，我心则夷。《浣溪沙·雪颔霜髯不自惊》宋代·苏轼—伽花彩甚奇，谓有初春之兴。因作二首，寄袁公济雪颔霜髯不自惊。更将翦彩发春荣。羞颜未醉已先赪。 莫唱黄鸡并白发，且呼张丈唤殷兄。有人归去欲卿卿。《采桑子·恨君不似江楼月》宋代·吕本中—恨君不似江楼月，南北东西，南北东西，只有相随无别离。恨君却似江楼月，暂满还亏，暂满还亏，待得团圆是几时？《鹧鸪天·西都作》宋代·朱敦儒—我是清都山水郎，天教分付与疏狂。曾批给雨支风券，累上留云借月章。诗万首，酒千觞。几曾着眼看侯王？玉楼金阙慵归去，且插梅花醉洛阳。《紫薇花》唐代·杜牧—晓迎秋露一枝新，不占园中最上春。桃李无言又何在，向风偏笑艳阳人。《自遣》唐代·罗隐—得即高歌失即休，多愁多恨亦悠悠。今朝有酒今朝醉，明日愁来明日愁。《西江月·世事短如春梦》宋代·朱敦儒—世事短如春梦，人情薄似秋云。不须计较苦劳心，万事原来有命。幸遇三杯酒好，况逢一朵花新。片时欢笑且相亲，明日阴晴未定。《过华清宫绝句三首·其一》唐代·杜牧—长安回望绣成堆，山顶千门次第开。一骑红尘妃子笑，无人知是荔枝来。《寿阳曲·江天暮雪》元代·马致远—天将暮，雪乱舞，半梅花半飘柳絮。江上晚来堪画处，钓鱼人一蓑归去。《行香子·七夕》宋代·李清照—草际鸣蛩。惊落梧桐。正人间、天上愁浓。云阶月地，关锁千重。纵浮槎来，浮槎去，不相逢。 星桥鹊驾，经年才见，想离情、别恨难穷。牵牛织女，莫是离中。甚霎儿晴，霎儿雨，霎儿风。《荀巨伯探病友 / 荀巨伯探友》南北朝·刘义庆—荀巨伯远看友人疾值胡贼攻郡，友人语巨伯曰：“吾今死矣，子可去。”巨伯曰：“远来相视，子令吾去，败义以求生，岂荀巨伯所行邪？”贼既至，谓巨伯曰：“大军至，一郡尽空，汝何男子，而敢独止？“巨伯曰：“友人有疾，不忍委之，宁以我身代友人命。”贼相谓曰：“我辈无义之人，而入有义之国。”遂班军而还，一郡并获全。 《清平调·其二》唐代·李白—一枝红艳露凝香，云雨巫山枉断肠。借问汉宫谁得似，可怜飞燕倚新妆。《暮秋独游曲江》唐代·李商隐—荷叶生时春恨生，荷叶枯时秋恨成。 深知身在情长在，怅望江头江水声。《感遇十二首·其一》唐代·张九龄—兰叶春葳蕤，桂华秋皎洁。欣欣此生意，自尔为佳节。谁知林栖者，闻风坐相悦。草木有本心，何求美人折！《饮马长城窟行》两汉·佚名—青青河畔草，绵绵思远道。远道不可思，宿昔梦见之。(宿昔 一作：夙昔)梦见在我傍，忽觉在他乡。他乡各异县，辗转不相见。枯桑知天风，海水知天寒。入门各自媚，谁肯相为言。客从远方来，遗我双鲤鱼。呼儿烹鲤鱼，中有尺素书。长跪读素书，书中竟何如。上言加餐食，下言长相忆。《别赋》南北朝·江淹—黯然销魂者，唯别而已矣！况秦吴兮绝国，复燕宋兮千里。或春苔兮始生，乍秋风兮暂起。是以行子肠断，百感凄恻。风萧萧而异响，云漫漫而奇色。舟凝滞于水滨，车逶迟于山侧。棹容与而讵前，马寒鸣而不息。掩金觞而谁御，横玉柱而沾轼。居人愁卧，怳若有亡。日下壁而沉彩，月上轩而飞光。见红兰之受露，望青楸之离霜。巡层楹而空掩，抚锦幕而虚凉。知离梦之踯躅，意别魂之飞扬。故别虽一绪，事乃万族。至若龙马银鞍，朱轩绣轴，帐饮东都，送客金谷。琴羽张兮箫鼓陈，燕、赵歌兮伤美人，珠与玉兮艳暮秋，罗与绮兮娇上春。惊驷马之仰秣，耸渊鱼之赤鳞。造分手而衔涕，感寂寞而伤神。 乃有剑客惭恩，少年报士，韩国赵厕，吴宫燕市。割慈忍爱，离邦去里，沥泣共诀，抆血相视。驱征马而不顾，见行尘之时起。方衔感于一剑，非买价于泉里。金石震而色变，骨肉悲而心死。或乃边郡未和，负羽从军。辽水无极，雁山参云。闺中风暖，陌上草薰。日出天而曜景，露下地而腾文。镜朱尘之照烂，袭青气之烟煴，攀桃李兮不忍别，送爱子兮沾罗裙。 至如一赴绝国，讵相见期？视乔木兮故里，决北梁兮永辞，左右兮魄动，亲朋兮泪滋。可班荆兮憎恨，惟樽酒兮叙悲。值秋雁兮飞日，当白露兮下时，怨复怨兮远山曲，去复去兮长河湄。 又若君居淄右，妾家河阳，同琼珮之晨照，共金炉之夕香。君结绶兮千里，惜瑶草之徒芳。惭幽闺之琴瑟，晦高台之流黄。春宫閟此青苔色，秋帐含此明月光，夏簟清兮昼不暮，冬釭凝兮夜何长！织锦曲兮泣已尽，回文诗兮影独伤。 傥有华阴上士，服食还仙。术既妙而犹学，道已寂而未传。守丹灶而不顾，炼金鼎而方坚。驾鹤上汉，骖鸾腾天。暂游万里，少别千年。惟世间兮重别，谢主人兮依然。 下有芍药之诗，佳人之歌，桑中卫女，上宫陈娥。春草碧色，春水渌波，送君南浦，伤如之何！至乃秋露如珠，秋月如圭，明月白露，光阴往来，与子之别，思心徘徊。 是以别方不定，别理千名，有别必怨，有怨必盈。使人意夺神骇，心折骨惊，虽渊、云之墨妙，严、乐之笔精，金闺之诸彦，兰台之群英，赋有凌云之称，辨有雕龙之声，谁能摹暂离之状，写永诀之情着乎？ 《御街行·秋日怀旧》宋代·范仲淹—纷纷坠叶飘香砌。夜寂静，寒声碎。真珠帘卷玉楼空，天淡银河垂地。年年今夜，月华如练，长是人千里。愁肠已断无由醉，酒未到，先成泪。残灯明灭枕头欹，谙尽孤眠滋味。都来此事，眉间心上，无计相回避。《水龙吟·春恨》宋代·陈亮—闹花深处层楼，画帘半卷东风软。春归翠陌，平莎茸嫩，垂杨金浅。迟日催花，淡云阁雨，轻寒轻暖。恨芳菲世界，游人未赏，都付与、莺和燕。 寂寞凭高念远。向南楼、一声归雁。金钗斗草，青丝勒马，风流云散。罗绶分香，翠绡对泪，几多幽怨。正销魂，又是疏烟淡月，子规声断。《小石城山记》唐代·柳宗元—自西山道口径北，逾黄茅岭而下，有二道：其一西出，寻之无所得；其一少北而东，不过四十丈，土断而川分，有积石横当其垠。其上为睥睨、梁欐之形，其旁出堡坞，有若门焉。窥之正黑，投以小石，洞然有水声，其响之激越，良久乃已。环之可上，望甚远，无土壤而生嘉树美箭，益奇而坚，其疏数偃仰，类智者所施设也。噫！吾疑造物者之有无久矣。及是，愈以为诚有。又怪其不为之中州，而列是夷狄，更千百年不得一售其伎，是固劳而无用。神者傥不宜如是，则其果无乎？或曰：“以慰夫贤而辱于此者。”或曰：“其气之灵，不为伟人,而独为是物，故楚之南少人而多石。”是二者，余未信之。 《贺新郎·同父见和再用韵答之》宋代·辛弃疾—老大那堪说。似而今、元龙臭味，孟公瓜葛。我病君来高歌饮，惊散楼头飞雪。笑富贵千钧如发。硬语盘空谁来听？记当时、只有西窗月。重进酒，换鸣瑟。 事无两样人心别。问渠侬：神州毕竟，几番离合？汗血盐车无人顾，千里空收骏骨。正目断关河路绝。我最怜君中宵舞，道“男儿到死心如铁”。看试手，补天裂。《国风·邶风·燕燕》先秦·佚名—燕燕于飞，差池其羽。之子于归，远送于野。瞻望弗及，泣涕如雨。燕燕于飞，颉之颃之。之子于归，远于将之。瞻望弗及，伫立以泣。燕燕于飞，下上其音。之子于归，远送于南。瞻望弗及，实劳我心。仲氏任只，其心塞渊。终温且惠，淑慎其身。先君之思，以勖寡人。《春游湖》宋代·徐俯—双飞燕子几时回？夹岸桃花蘸水开。春雨断桥人不渡，小舟撑出柳阴来。(渡 一作：度)《白莲》唐代·陆龟蒙—素蘤多蒙别艳欺，此花真合在瑶池。(真合 一作：端合)无情有恨何人觉？月晓风清欲堕时。《寒食》唐代·孟云卿—二月江南花满枝，他乡寒食远堪悲。贫居往往无烟火，不独明朝为子推。《黄生借书说》清代·袁枚—黄生允修借书。随园主人授以书，而告之曰： 书非借不能读也。子不闻藏书者乎？七略、四库，天子之书，然天子读书者有几？汗牛塞屋，富贵家之书，然富贵人读书者有几？其他祖父积，子孙弃者无论焉。非独书为然，天下物皆然。非夫人之物而强假焉，必虑人逼取，而惴惴焉摩玩之不已，曰：“今日存，明日去，吾不得而见之矣。”若业为吾所有，必高束焉，庋藏焉，曰“姑俟异日观”云尔。余幼好书，家贫难致。有张氏藏书甚富。往借，不与，归而形诸梦。其切如是。故有所览辄省记。通籍后，俸去书来，落落大满，素蟫灰丝时蒙卷轴。然后叹借者之用心专，而少时之岁月为可惜也！今黄生贫类予，其借书亦类予；惟予之公书与张氏之吝书若不相类。然则予固不幸而遇张乎，生固幸而遇予乎？知幸与不幸，则其读书也必专，而其归书也必速。为一说，使与书俱。《子夜吴歌·夏歌》唐代·李白—镜湖三百里，菡萏发荷花。五月西施采，人看隘若耶。回舟不待月，归去越王家。《湖上》宋代·徐元杰—花开红树乱莺啼，草长平湖白鹭飞。风日晴和人意好，夕阳箫鼓几船归。《六州歌头·少年侠气》宋代·贺铸—少年侠气，交结五都雄。肝胆洞。毛发耸。立谈中。死生同。一诺千金重。推翘勇。矜豪纵。轻盖拥。联飞鞚。斗城东。轰饮酒垆，春色浮寒瓮。吸海垂虹。闲呼鹰嗾犬，白羽摘雕弓。狡穴俄空。乐匆匆。(闲呼 一作：间呼)似黄粱梦。辞丹凤。明月共。漾孤篷。官冗從。怀倥偬。落尘笼。簿书丛。鹖弁如云众。供粗用。忽奇功。笳鼓动。渔阳弄。思悲翁。不请长缨，系取天骄种。剑吼西风。恨登山临水，手寄七弦桐。目送归鸿。《定风波·两两轻红半晕腮》宋代·苏轼—十月九日，孟亨之置酒秋香亭。有双拒霜，独向君猷而开，坐客喜笑，以为非使君莫可当此花，故作是篇。两两轻红半晕腮，依依独为使君回。若道使君无此意，何为，双花不向别人开。但看低昂烟雨里，不已。劝君休诉十分杯。更问尊前狂副使。来岁。花开时节与谁来。《诗经·陈风·月出》先秦·佚名—月出皎兮，佼人僚兮。舒窈纠兮，劳心悄兮。月出皓兮，佼人懰兮。舒忧受兮，劳心慅兮。月出照兮，佼人燎兮。舒夭绍兮，劳心惨兮。《喜晴》宋代·范成大—窗间梅熟落蒂，墙下笋成出林。连雨不知春去，一晴方觉夏深。《江村》唐代·杜甫—清江一曲抱村流，长夏江村事事幽。自去自来堂上燕，相亲相近水中鸥。(堂上 一作：梁上)老妻画纸为棋局，稚子敲针作钓钩。但有故人供禄米，微躯此外更何求？《君子于役》先秦·佚名—君子于役，不知其期，曷至哉？鸡栖于埘，日之夕矣，羊牛下来。君子于役，如之何勿思！君子于役，不日不月，曷其有佸？鸡栖于桀，日之夕矣，羊牛下括。君子于役，苟无饥渴！《渔家傲·雪里已知春信至》宋代·李清照—雪里已知春信至，寒梅点缀琼枝腻。香脸半开娇旖旎，当庭际，玉人浴出新妆洗。造化可能偏有意，故教明月玲珑地。共赏金尊沈绿蚁，莫辞醉，此花不与群花比。《浣溪沙·残雪凝辉冷画屏》清代·纳兰性德—残雪凝辉冷画屏，落梅横笛已三更，更无人处月胧明。我是人间惆怅客，知君何事泪纵横，断肠声里忆平生。《石钟山记》宋代·苏轼—《水经》云：“彭蠡之口有石钟山焉。”郦元以为下临深潭，微风鼓浪，水石相搏，声如洪钟。是说也，人常疑之。今以钟磬置水中，虽大风浪不能鸣也，而况石乎！至唐李渤始访其遗踪，得双石于潭上，扣而聆之，南声函胡，北音清越，桴止响腾，余韵徐歇。自以为得之矣。然是说也，余尤疑之。石之铿然有声者，所在皆是也，而此独以钟名，何哉？元丰七年六月丁丑，余自齐安舟行适临汝，而长子迈将赴饶之德兴尉，送之至湖口，因得观所谓石钟者。寺僧使小童持斧，于乱石间择其一二扣之，硿硿焉。余固笑而不信也。至莫夜月明，独与迈乘小舟，至绝壁下。大石侧立千尺，如猛兽奇鬼，森然欲搏人；而山上栖鹘，闻人声亦惊起，磔磔云霄间；又有若老人咳且笑于山谷中者，或曰此鹳鹤也。余方心动欲还，而大声发于水上，噌吰如钟鼓不绝。舟人大恐。徐而察之，则山下皆石穴罅，不知其浅深，微波入焉，涵淡澎湃而为此也。舟回至两山间，将入港口，有大石当中流，可坐百人，空中而多窍，与风水相吞吐，有窾坎镗鞳之声，与向之噌吰者相应，如乐作焉。因笑谓迈曰：“汝识之乎？噌吰者，周景王之无射也；窾坎镗鞳者，魏庄子之歌钟也。古之人不余欺也！”事不目见耳闻，而臆断其有无，可乎？郦元之所见闻，殆与余同，而言之不详；士大夫终不肯以小舟夜泊绝壁之下，故莫能知；而渔工水师虽知而不能言。此世所以不传也。而陋者乃以斧斤考击而求之，自以为得其实。余是以记之，盖叹郦元之简，而笑李渤之陋也。 《与浩初上人同看山寄京华亲故》唐代·柳宗元—海畔尖山似剑铓，秋来处处割愁肠。 若为化得身千亿，散上峰头望故乡。《母别子》唐代·白居易—母别子，子别母，白日无光哭声苦。关西骠骑大将军，去年破虏新策勋。敕赐金钱二百万，洛阳迎得如花人。新人迎来旧人弃，掌上莲花眼中刺。迎新弃旧未足悲，悲在君家留两儿。一始扶行一初坐，坐啼行哭牵人衣。以汝夫妇新燕婉，使我母子生别离。不如林中乌与鹊，母不失雏雄伴雌。应似园中桃李树，花落随风子在枝。新人新人听我语，洛阳无限红楼女。但愿将军重立功，更有新人胜于汝。《思帝乡·春日游》唐代·韦庄—春日游，杏花吹满头。陌上谁家年少足风流？妾拟将身嫁与一生休。纵被无情弃，不能羞。《长相思·花似伊》宋代·欧阳修—花似伊，柳似伊。花柳青春人别离。低头双泪垂。长江东，长江西。两岸鸳鸯两处飞。相逢知几时。《浣溪沙·浅画香膏拂紫绵》宋代·陈克—浅画香膏拂紫绵。牡丹花重翠云偏。手挼梅子并郎肩。病起心情终是怯，困来模样不禁怜。旋移针线小窗前。《古艳歌》两汉·佚名—茕茕白兔，东走西顾。衣不如新，人不如故。《寄人》唐代·张泌—别梦依依到谢家，小廊回合曲阑斜。多情只有春庭月，犹为离人照落花。《饮酒·其四》魏晋·陶渊明—秋菊有佳色，裛露掇其英。泛此忘忧物，远我遗世情。一觞虽独尽，杯尽壶自倾。日入群动息，归鸟趋林鸣。啸傲东轩下，聊复得此生。《国风·周南·麟之趾》先秦·佚名—麟之趾，振振公子，于嗟麟兮。麟之定，振振公姓，于嗟麟兮。麟之角，振振公族，于嗟麟兮。《白云泉》唐代·白居易—天平山上白云泉，云自无心水自闲。何必奔冲山下去，更添波浪向人间。《国风·卫风·河广》先秦·佚名—谁谓河广？一苇杭之。谁谓宋远？跂予望之。谁谓河广？曾不容刀。谁谓宋远？曾不崇朝。《沁园春·恨》清代·郑燮—花亦无知，月亦无聊，酒亦无灵。把夭桃斫断，煞他风景；鹦哥煮熟，佐我杯羹。焚砚烧书，椎琴裂画，毁尽文章抹尽名。荥阳郑，有慕歌家世，乞食风情。单寒骨相难更，笑席帽青衫太瘦生。看蓬门秋草，年年破巷，疏窗细雨，夜夜孤灯。难道天公，还箝恨口，不许长吁一两声？癫狂甚，取乌丝百幅，细写凄清。《秋夜寄邱员外 / 秋夜寄丘二十二员外》唐代·韦应物—怀君属秋夜，散步咏凉天。空山松子落，幽人应未眠。《清明二首》唐代·杜甫—朝来新火起新烟，湖色春光净客船。绣羽衔花他自得，红颜骑竹我无缘。胡童结束还难有，楚女腰肢亦可怜。不见定王城旧处，长怀贾傅井依然。虚沾焦举为寒食，实藉严君卖卜钱。钟鼎山林各天性，浊醪粗饭任吾年。此身飘泊苦西东，右臂偏枯半耳聋。寂寂系舟双下泪，悠悠伏枕左书空。十年蹴踘将雏远，万里秋千习俗同。旅雁上云归紫塞，家人钻火用青枫。秦城楼阁烟花里，汉主山河锦绣中。春去春来洞庭阔，白苹愁杀白头翁。《浣溪沙·端午》宋代·苏轼—轻汗微微透碧纨，明朝端午浴芳兰。流香涨腻满晴川。彩线轻缠红玉臂，小符斜挂绿云鬟。佳人相见一千年。《戏为六绝句·其二》唐代·杜甫—王杨卢骆当时体，轻薄为文哂未休。尔曹身与名俱灭，不废江河万古流。《野望》唐代·杜甫—西山白雪三城戍，南浦清江万里桥。海内风尘诸弟隔，天涯涕泪一身遥。惟将迟暮供多病，未有涓埃答圣朝。(惟 通：唯)跨马出郊时极目，不堪人事日萧条。《贺新郎·别茂嘉十二弟》宋代·辛弃疾—别茂嘉十二弟。鹈鴂、杜鹃实两种，见《离骚补注》绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。 将军百战身名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。《少年游·长安古道马迟迟》宋代·柳永—长安古道马迟迟，高柳乱蝉嘶。夕阳岛外，秋风原上，目断四天垂。(岛 一作：鸟)归云一去无踪迹，何处是前期？狎兴生疏，酒徒萧索，不似少年时。《留侯论》宋代·苏轼—古之所谓豪杰之士者，必有过人之节。人情有所不能忍者，匹夫见辱，拔剑而起，挺身而斗，此不足为勇也。天下有大勇者，卒然临之而不惊，无故加之而不怒。此其所挟持者甚大，而其志甚远也。夫子房受书于圯上之老人也，其事甚怪；然亦安知其非秦之世，有隐君子者出而试之。观其所以微见其意者，皆圣贤相与警戒之义；而世不察，以为鬼物，亦已过矣。且其意不在书。当韩之亡，秦之方盛也，以刀锯鼎镬待天下之士。其平居无罪夷灭者，不可胜数。虽有贲、育，无所复施。夫持法太急者，其锋不可犯，而其势未可乘。子房不忍忿忿之心，以匹夫之力而逞于一击之间；当此之时，子房之不死者，其间不能容发，盖亦已危矣。千金之子，不死于盗贼，何者？其身之可爱，而盗贼之不足以死也。子房以盖世之才，不为伊尹、太公之谋，而特出于荆轲、聂政之计，以侥幸于不死，此圯上老人所为深惜者也。是故倨傲鲜腆而深折之。彼其能有所忍也，然后可以就大事，故曰：“孺子可教也。”楚庄王伐郑，郑伯肉袒牵羊以逆；庄王曰：“其君能下人，必能信用其民矣。”遂舍之。勾践之困于会稽，而归臣妾于吴者，三年而不倦。且夫有报人之志，而不能下人者，是匹夫之刚也。夫老人者，以为子房才有余，而忧其度量之不足，故深折其少年刚锐之气，使之忍小忿而就大谋。何则？非有生平之素，卒然相遇于草野之间，而命以仆妾之役，油然而不怪者，此固秦皇之所不能惊，而项籍之所不能怒也。观夫高祖之所以胜，而项籍之所以败者，在能忍与不能忍之间而已矣。项籍唯不能忍，是以百战百胜而轻用其锋；高祖忍之，养其全锋而待其弊，此子房教之也。当淮阴破齐而欲自王，高祖发怒，见于词色。由此观之，犹有刚强不忍之气，非子房其谁全之？太史公疑子房以为魁梧奇伟，而其状貌乃如妇人女子，不称其志气。呜呼！此其所以为子房欤！ 《国风·鄘风·君子偕老》先秦·佚名—君子偕老，副笄六珈。委委佗佗，如山如河，象服是宜。子之不淑，云如之何？玼兮玼兮，其之翟也。鬒发如云，不屑髢也；玉之瑱也，象之揥也，扬且之皙也。胡然而天也？胡然而帝也？瑳兮瑳兮，其之展也。蒙彼绉絺，是绁袢也。子之清扬，扬且之颜也。展如之人兮，邦之媛也！《如梦令·春景》宋代·秦观—莺嘴啄花红溜，燕尾点波绿皱。指冷玉笙寒，吹彻小梅春透。依旧，依旧，人与绿杨俱瘦。《拟行路难·其四》南北朝·鲍照—泻水置平地，各自东西南北流。人生亦有命，安能行叹复坐愁？酌酒以自宽，举杯断绝歌路难。心非木石岂无感？吞声踯躅不敢言。《红梅》宋代·王十朋—桃李莫相妒，夭姿元不同。犹余雪霜态，未肯十分红。《端居》唐代·李商隐—远书归梦两悠悠，只有空床敌素秋。 阶下青苔与红树，雨中寥落月中愁。《鹧鸪天·林断山明竹隐墙》宋代·苏轼—林断山明竹隐墙。乱蝉衰草小池塘。翻空白鸟时时见，照水红蕖细细香。村舍外，古城旁。杖藜徐步转斜阳。殷勤昨夜三更雨，又得浮生一日凉。《寒夜》宋代·杜耒—寒夜客来茶当酒，竹炉汤沸火初红。寻常一样窗前月，才有梅花便不同。《夏意》宋代·苏舜钦—别院深深夏席清，石榴开遍透帘明。(夏席清 一作：夏簟清)树阴满地日当午，梦觉流莺时一声。《早梅》唐代·齐己—万木冻欲折，孤根暖独回。前村深雪里，昨夜一枝开。风递幽香出，禽窥素艳来。明年如应律，先发望春台。《西江月·阻风山峰下》宋代·张孝祥—满载一船秋色，平铺十里湖光。波神留我看斜阳，放起鳞鳞细浪。明日风回更好，今宵露宿何妨？水晶宫里奏霓裳，准拟岳阳楼上。《新年》唐代·贾岛—嗟以龙钟身，如何岁复新。石门思隐久，铜镜强窥频。花发新移树，心知故国春。谁能平此恨，岂是北宗人。《咏牡丹》宋代·陈与义—一自胡尘入汉关，十年伊洛路漫漫。青墩溪畔龙钟客，独立东风看牡丹。《留别妻》两汉·苏武—结发为夫妻，恩爱两不疑。欢娱在今夕，嬿婉及良时。征夫怀远路，起视夜何其？参辰皆已没，去去从此辞。行役在战场，相见未有期。握手一长叹，泪为生别滋。努力爱春华，莫忘欢乐时。生当复来归，死当长相思。《城南》宋代·曾巩—雨过横塘水满堤，乱山高下路东西。一番桃李花开尽，惟有青青草色齐。《金缕曲二首》清代·顾贞观—寄吴汉槎宁古塔，以词代书，丙辰冬，寓京师千佛寺，冰雪中作。季子平安否？便归来，平生万事，那堪回首！行路悠悠谁慰藉，母老家贫子幼。记不起，从前杯酒。魑魅搏人应见惯，总输他，覆雨翻云手，冰与雪，周旋久。泪痕莫滴牛衣透，数天涯，依然骨肉，几家能够？比似红颜多命薄，更不如今还有。只绝塞，苦寒难受。廿载包胥承一诺，盼乌头马角终相救。置此札，君怀袖。 我亦飘零久！十年来，深恩负尽，死生师友。宿昔齐名非忝窃，只看杜陵消瘦，曾不减，夜郎僝僽，薄命长辞知己别，问人生到此凄凉否？千万恨，为君剖。(只看 一作：试看)兄生辛未吾丁丑，共此时，冰霜摧折，早衰蒲柳。诗赋从今须少作，留取心魂相守。但愿得，河清人寿！归日急翻行戍稿，把空名料理传身后。言不尽，观顿首。《谏逐客书》先秦·李斯—臣闻吏议逐客，窃以为过矣。昔穆公求士，西取由余于戎，东得百里奚于宛，迎蹇叔于宋，来邳豹、公孙支于晋。此五子者，不产于秦，而穆公用之，并国二十，遂霸西戎。孝公用商鞅之法，移风易俗，民以殷盛，国以富强，百姓乐用，诸侯亲服，获楚、魏之师，举地千里，至今治强。惠王用张仪之计，拔三川之地，西并巴、蜀，北收上郡，南取汉中，包九夷，制鄢、郢，东据成皋之险，割膏腴之壤，遂散六国之纵，使之西面事秦，功施到今。昭王得范雎，废穰侯，逐华阳，强公室，杜私门，蚕食诸侯，使秦成帝业。此四君者，皆以客之功。由此观之，客何负于秦哉！向使四君却客而不内，疏士而不用，是使国无富利之实，而秦无强大之名也。今陛下致昆山之玉，有随和之宝，垂明月之珠，服太阿之剑，乘纤离之马，建翠凤之旗，树灵鼍之鼓。此数宝者，秦不生一焉，而陛下说之，何也？必秦国之所生然后可，则是夜光之璧，不饰朝廷；犀象之器，不为玩好；郑、卫之女不充后宫，而骏良駃騠不实外厩，江南金锡不为用，西蜀丹青不为采。所以饰后宫，充下陈，娱心意，说耳目者，必出于秦然后可，则是宛珠之簪，傅玑之珥，阿缟之衣，锦绣之饰不进于前，而随俗雅化，佳冶窈窕，赵女不立于侧也。夫击瓮叩缶弹筝搏髀，而歌呼呜呜快耳者，真秦之声也；《郑》、《卫》、《桑间》，《韶》、《虞》、《武》、《象》者，异国之乐也。今弃击瓮叩缶而就《郑》、《卫》，退弹筝而取《昭》、《虞》，若是者何也？快意当前，适观而已矣。今取人则不然。不问可否，不论曲直，非秦者去，为客者逐。然则是所重者在乎色乐珠玉，而所轻者在乎人民也。此非所以跨海内、制诸侯之术也。臣闻地广者粟多，国大者人众，兵强则士勇。是以泰山不让土壤，故能成其大；河海不择细流，故能就其深；王者不却众庶，故能明其德。是以地无四方，民无异国，四时充美，鬼神降福，此五帝三王之所以无敌也。今乃弃黔首以资敌国，却宾客以业诸侯，使天下之士退而不敢西向，裹足不入秦，此所谓“借寇兵而赍盗粮”者也。夫物不产于秦，可宝者多；士不产于秦，而愿忠者众。今逐客以资敌国，损民以益雠，内自虚而外树怨于诸侯，求国无危，不可得也。(泰山 一作：太山)《长干行·其一》唐代·李白—妾发初覆额，折花门前剧。郎骑竹马来，绕床弄青梅。同居长干里，两小无嫌猜，十四为君妇，羞颜未尝开。低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。(猿声 一作：鸣)门前迟行迹，一一生绿苔。苔深不能扫，落叶秋风早。八月蝴蝶来，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。《马嵬·其二》唐代·李商隐—海外徒闻更九州，他生未卜此生休。空闻虎旅传宵柝，无复鸡人报晓筹。此日六军同驻马，当时七夕笑牵牛。如何四纪为天子，不及卢家有莫愁。《池州翠微亭》宋代·岳飞—经年尘土满征衣，特特寻芳上翠微。好水好山看不足，马蹄催趁月明归。《江城子》宋代·秦观—清明天气醉游郎。莺儿狂。燕儿狂。翠盖红缨，道上往来忙。记得相逢垂柳下，雕玉珮，缕金裳。 春光还是旧春光。桃花香。李花香。浅白深红，一一斗新妆。惆怅惜花人不见，歌一阕，泪千行。《为徐敬业讨武曌檄 / 代李敬业讨武曌檄》唐代·骆宾王—伪临朝武氏者，性非和顺，地实寒微。昔充太宗下陈，曾以更衣入侍。洎乎晚节，秽乱春宫。潜隐先帝之私，阴图后房之嬖。入门见嫉，蛾眉不肯让人；掩袖工谗，狐媚偏能惑主。践元后于翚翟，陷吾君于聚麀。加以虺蜴为心，豺狼成性，近狎邪僻，残害忠良，杀姊屠兄，弑君鸩母。人神之所同嫉，天地之所不容。犹复包藏祸心，窥窃神器。君之爱子，幽之于别宫；贼之宗盟，委之以重任。呜呼！霍子孟之不作，朱虚侯之已亡。燕啄皇孙，知汉祚之将尽；龙漦帝后，识夏庭之遽衰。敬业皇唐旧臣，公侯冢子。奉先帝之成业，荷本朝之厚恩。宋微子之兴悲，良有以也；袁君山之流涕，岂徒然哉！是用气愤风云，志安社稷。因天下之失望，顺宇内之推心，爰举义旗，以清妖孽。南连百越，北尽三河，铁骑成群，玉轴相接。海陵红粟，仓储之积靡穷；江浦黄旗，匡复之功何远？班声动而北风起，剑气冲而南斗平。喑呜则山岳崩颓，叱吒则风云变色。以此制敌，何敌不摧；以此图功，何功不克！公等或家传汉爵，或地协周亲，或膺重寄于爪牙，或受顾命于宣室。言犹在耳，忠岂忘心？一抔之土未干，六尺之孤何托？倘能转祸为福，送往事居，共立勤王之勋，无废旧君之命，凡诸爵赏，同指山河。若其眷恋穷城，徘徊歧路，坐昧先几之兆，必贻后至之诛。请看今日之域中，竟是谁家之天下！移檄州郡，咸使知闻。《长安清明》唐代·韦庄—蚤是伤春梦雨天，可堪芳草更芊芊。内官初赐清明火，上相闲分白打钱。紫陌乱嘶红叱拨，绿杨高映画秋千。游人记得承平事，暗喜风光似昔年。《凤凰台上忆吹箫·香冷金猊》宋代·李清照—香冷金猊，被翻红浪，起来慵自梳头。任宝奁尘满，日上帘钩。生怕离怀别苦，多少事、欲说还休。新来瘦，非干病酒，不是悲秋。休休，这回去也，千万遍《阳关》，也则难留。念武陵人远，烟锁秦楼。惟有楼前流水，应念我、终日凝眸。凝眸处，从今又添，一段新愁。(版本一)香冷金猊，被翻红浪，起来人未梳头。任宝奁闲掩，日上帘钩。生怕闲愁暗恨，多少事、欲说还休。今年瘦，非干病酒，不是悲秋。明朝，者回去也，千万遍阳关，也即难留。念武陵春晚，云锁重楼。记取楼前绿水，应念我、终日凝眸。凝眸处，从今更数，几段新愁。(版本二)《潍县署中画竹呈年伯包大丞括 / 墨竹图题诗》清代·郑燮—衙斋卧听萧萧竹，疑是民间疾苦声。些小吾曹州县吏，一枝一叶总关情。《采桑子·荷花开后西湖好》宋代·欧阳修—荷花开后西湖好，载酒来时。不用旌旗，前后红幢绿盖随。画船撑入花深处，香泛金卮。烟雨微微，一片笙歌醉里归。《清明日对酒》宋代·高翥—南北山头多墓田，清明祭扫各纷然。纸灰飞作白蝴蝶，泪血染成红杜鹃。日落狐狸眠冢上，夜归儿女笑灯前。人生有酒须当醉，一滴何曾到九泉。《妾薄命》唐代·李白—汉帝重阿娇，贮之黄金屋。咳唾落九天，随风生珠玉。宠极爱还歇，妒深情却疏。长门一步地，不肯暂回车。雨落不上天，水覆难再收。君情与妾意，各自东西流。昔日芙蓉花，今成断根草。以色事他人，能得几时好。《采桑子·时光只解催人老》宋代·晏殊—时光只解催人老，不信多情，长恨离亭，泪滴春衫酒易醒。梧桐昨夜西风急，淡月胧明，好梦频惊，何处高楼雁一声？《金陵五题·石头城》唐代·刘禹锡—山围故国周遭在，潮打空城寂寞回。淮水东边旧时月，夜深还过女墙来。《诫外甥书》魏晋·诸葛亮—夫志当存高远，慕先贤，绝情欲，弃凝滞，使庶几之志，揭然有所存，恻然有所感；忍屈伸，去细碎，广咨问，除嫌吝，虽有淹留，何损于美趣，何患于不济。若志不强毅，意不慷慨，徒碌碌滞于俗，默默束于情，永窜伏于凡庸，不免于下流矣！《谢亭送别》唐代·许浑—劳歌一曲解行舟，红叶青山水急流。 日暮酒醒人已远，满天风雨下西楼。《阁夜》唐代·杜甫—岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭几家闻战伐，夷歌数处起渔樵。卧龙跃马终黄土，人事依依漫寂寥。(版本一)岁暮阴阳催短景，天涯霜雪霁寒宵。五更鼓角声悲壮，三峡星河影动摇。野哭千家闻战伐，夷歌数处起渔樵。卧龙跃马终黄土，人事音书漫寂寥。(版本二)《闻武均州报已复西京》宋代·陆游—白发将军亦壮哉，西京昨夜捷书来。胡儿敢作千年计，天意宁知一日回。列圣仁恩深雨露，中兴赦令疾风雷。悬知寒食朝陵使，驿路梨花处处开。《春寒》宋代·陈与义—二月巴陵日日风，春寒未了怯园公。海棠不惜胭脂色，独立蒙蒙细雨中。《清平乐·雨晴烟晚·五代》冯延巳—雨晴烟晚。绿水新池满。双燕飞来垂柳院，小阁画帘高卷。黄昏独倚朱阑。西南新月眉弯。砌下落花风起，罗衣特地春寒。 《采桑子·九日》清代·纳兰性德—深秋绝塞谁相忆，木叶萧萧。乡路迢迢。六曲屏山和梦遥。 佳时倍惜风光别，不为登高。只觉魂销。南雁归时更寂寥。《满江红·翠幕深庭》宋代·吴文英—翠幕深庭，露红晚、闲花自发。春不断、亭台成趣，翠阴蒙密。紫燕雏飞帘额静，金鳞影转池心阔。有花香、竹色赋闲情，供吟笔。 闲问字，评风月。时载酒，调冰雪。似初秋入夜，浅凉欺葛。人境不教车马近，醉乡莫放笙歌歇。倩双成、一曲紫云回，红莲折。《绝句》唐代·杜甫—迟日江山丽，春风花草香。泥融飞燕子，沙暖睡鸳鸯。《听筝》唐代·李端—鸣筝金粟柱，素手玉房前。欲得周郎顾，时时误拂弦。《早梅》唐代·柳宗元—早梅发高树，迥映楚天碧。朔吹飘夜香，繁霜滋晓白。欲为万里赠，杳杳山水隔。寒英坐销落，何用慰远客。 《梦江南·兰烬落》唐代·皇甫松—兰烬落，屏上暗红蕉。闲梦江南梅熟日，夜船吹笛雨萧萧。人语驿边桥。《行香子·述怀》宋代·苏轼—清夜无尘。月色如银。酒斟时、须满十分。浮名浮利，虚苦劳神。叹隙中驹，石中火，梦中身。虽抱文章，开口谁亲。且陶陶、乐尽天真。几时归去，作个闲人。对一张琴，一壶酒，一溪云。《遗爱寺》唐代·白居易—弄石临溪坐，寻花绕寺行。时时闻鸟语，处处是泉声。《宫词·故国三千里》唐代·张祜—故国三千里，深宫二十年。一声何满子，双泪落君前。《金谷园》唐代·杜牧—繁华事散逐香尘，流水无情草自春。日暮东风怨啼鸟，落花犹似坠楼人。《明月何皎皎》两汉·佚名—明月何皎皎，照我罗床帏。忧愁不能寐，揽衣起徘徊。客行虽云乐，不如早旋归。出户独彷徨，愁思当告谁！引领还入房，泪下沾裳衣。《遣怀》唐代·杜牧—落魄江南载酒行，楚腰纤细掌中轻。(江南 一作：江湖；纤细 一作：肠断)十年一觉扬州梦，赢得青楼薄幸名。《清平调·名花倾国两相欢》唐代·李白—名花倾国两相欢，常得君王带笑看。解释春风无限恨，沉香亭北倚栏杆。《佳人》唐代·杜甫—绝代有佳人，幽居在空谷。自云良家子，零落依草木。关中昔丧乱，兄弟遭杀戮。官高何足论，不得收骨肉。世情恶衰歇，万事随转烛。夫婿轻薄儿，新人美如玉。合昏尚知时，鸳鸯不独宿。但见新人笑，那闻旧人哭。在山泉水清，出山泉水浊。侍婢卖珠回，牵萝补茅屋。摘花不插发，采柏动盈掬。天寒翠袖薄，日暮倚修竹。《长相思·其二》唐代·李白—日色欲尽花含烟，月明欲素愁不眠。(欲素 一作：如素)赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天，昔日横波目，今作流泪泉。不信妾断肠，归来看取明镜前。(断肠 一作：肠断)《念奴娇·春情》宋代·李清照—萧条庭院，又斜风细雨，重门须闭。宠柳娇花寒食近，种种恼人天气。险韵诗成，扶头酒醒，别是闲滋味。征鸿过尽，万千心事难寄。 楼上几日春寒，帘垂四面，玉阑干慵倚。被冷香消新梦觉，不许愁人不起。清露晨流，新桐初引，多少游春意。日高烟敛，更看今日晴未。《嫦娥奔月 / 嫦娥飞天》两汉·刘安 撰—昔者，羿狩猎山中，遇姮娥于月桂树下。遂以月桂为证，成天作之合。逮至尧之时，十日并出。焦禾稼，杀草木，而民无所食。猰貐、凿齿、九婴、大风、封豖希、修蛇皆为民害。尧乃使羿诛凿齿于畴华之野，杀九婴于凶水之上，缴大风于青丘之泽，上射十日而下杀猰貐，断修蛇于洞庭，擒封豨于桑林。万民皆喜，置尧以为天子。羿请不死之药于西王母，托与姮娥。逢蒙往而窃之，窃之不成，欲加害姮娥。娥无以为计，吞不死药以升天。然不忍离羿而去，滞留月宫。广寒寂寥，怅然有丧，无以继之，遂催吴刚伐桂，玉兔捣药，欲配飞升之药，重回人间焉。羿闻娥奔月而去，痛不欲生。月母感念其诚，允娥于月圆之日与羿会于月桂之下。民间有闻其窃窃私语者众焉。《苦昼短》唐代·李贺—飞光飞光，劝尔一杯酒。吾不识青天高，黄地厚。唯见月寒日暖，来煎人寿。食熊则肥，食蛙则瘦。神君何在？太一安有？天东有若木，下置衔烛龙。吾将斩龙足，嚼龙肉，使之朝不得回，夜不得伏。自然老者不死，少者不哭。何为服黄金、吞白玉？谁似任公子，云中骑碧驴？刘彻茂陵多滞骨，嬴政梓棺费鲍鱼。《苦寒行》魏晋·曹操—北上太行山，艰哉何巍巍！羊肠坂诘屈，车轮为之摧。树木何萧瑟，北风声正悲。熊罴对我蹲，虎豹夹路啼。溪谷少人民，雪落何霏霏！延颈长叹息，远行多所怀。我心何怫郁，思欲一东归。水深桥梁绝，中路正徘徊。迷惑失故路，薄暮无宿栖。行行日已远，人马同时饥。担囊行取薪，斧冰持作糜。悲彼《东山》诗，悠悠使我哀。《商颂·玄鸟》先秦·佚名—天命玄鸟，降而生商，宅殷土芒芒。古帝命武汤，正域彼四方。方命厥后，奄有九有。商之先后，受命不殆，在武丁孙子。武丁孙子，武王靡不胜。龙旂十乘，大糦是承。邦畿千里，维民所止，肇域彼四海。四海来假，来假祁祁。景员维河。殷受命咸宜，百禄是何。《观游鱼》唐代·白居易—绕池闲步看鱼游，正值儿童弄钓舟。 一种爱鱼心各异，我来施食尔垂钩。《山中与幽人对酌》唐代·李白—两人对酌山花开，一杯一杯复一杯。我醉欲眠卿且去，明朝有意抱琴来。《春宫曲》唐代·王昌龄—昨夜风开露井桃，未央前殿月轮高。 平阳歌舞新承宠，帘外春寒赐锦袍。《夜夜曲》南北朝·沈约—河汉纵且横，北斗横复直。星汉空如此，宁知心有忆？孤灯暧不明，寒机晓犹织。零泪向谁道，鸡鸣徒叹息。《牧童诗》宋代·黄庭坚—骑牛远远过前村，短笛横吹隔陇闻。多少长安名利客，机关用尽不如君。《春愁》清代·丘逢甲—春愁难遣强看山，往事惊心泪欲潸。四百万人同一哭，去年今日割台湾。《病梅馆记》清代·龚自珍—江宁之龙蟠，苏州之邓尉，杭州之西溪，皆产梅。或曰：“梅以曲为美，直则无姿；以欹为美，正则无景；以疏为美，密则无态。”固也。此文人画士，心知其意，未可明诏大号以绳天下之梅也；又不可以使天下之民斫直，删密，锄正，以夭梅病梅为业以求钱也。梅之欹之疏之曲，又非蠢蠢求钱之民能以其智力为也。有以文人画士孤癖之隐明告鬻梅者，斫其正，养其旁条，删其密，夭其稚枝，锄其直，遏其生气，以求重价，而江浙之梅皆病。文人画士之祸之烈至此哉！予购三百盆，皆病者，无一完者。既泣之三日，乃誓疗之：纵之顺之，毁其盆，悉埋于地，解其棕缚；以五年为期，必复之全之。予本非文人画士，甘受诟厉，辟病梅之馆以贮之。呜呼！安得使予多暇日，又多闲田，以广贮江宁、杭州、苏州之病梅，穷予生之光阴以疗梅也哉！《捣练子令·深院静·五代》李煜—深院静，小庭空，断续寒砧断续风。无奈夜长人不寐，数声和月到帘栊。《行路难·其三》唐代·李白—有耳莫洗颍川水，有口莫食首阳蕨。含光混世贵无名，何用孤高比云月？吾观自古贤达人，功成不退皆殒身。子胥既弃吴江上，屈原终投湘水滨。陆机雄才岂自保？李斯税驾苦不早。华亭鹤唳讵可闻？上蔡苍鹰何足道？君不见吴中张翰称达生，秋风忽忆江东行。且乐生前一杯酒，何须身后千载名？《杀驼破瓮》南北朝·伽腽肭—昔有一人，于瓮中盛谷。骆驼入瓮食谷，首不得出。主人以为忧，无计可施。有一老人来语之，曰：“汝莫忧，吾有以教汝出。”主人亟问：“法何？”老人曰：“汝当斩驼头，自当出之。”主人以为妙，即依其语，以刀斩驼头。既杀驼，而复破瓮，如此痴人，为世人所笑。 昔有一人，先瓮中盛谷。骆驼入头瓮中食谷，首不得出。既不得出，其人以为忧。有一老人来语之曰：“汝莫愁，吾教汝出，女当斩头，自能出之。”即用其语，以刀斩头。既杀驼，而复破瓮，如此痴人，世人所笑。曩有一人，先瓮中盛谷。骆驼入头瓮中食谷，首不得出。既不得出，其人患之。有一老父来语之曰：“女莫愁，吾教女出，女当斩头，自能出之。”即用其语，以刀斩头。既杀驼，复破瓮，如此痴人，世人所笑。《上堂开示颂》唐代·黄蘖禅师—尘劳迥脱事非常，紧把绳头做一场。不经一番寒彻骨，怎得梅花扑鼻香。《满庭芳·蜗角虚名》宋代·苏轼—蜗角虚名，蝇头微利，算来著甚干忙。事皆前定，谁弱又谁强。且趁闲身未老，尽放我、些子疏狂。百年里，浑教是醉，三万六千场。(尽放我 一作：须放我) 思量。能几许，忧愁风雨，一半相妨，又何须，抵死说短论长。幸对清风皓月，苔茵展、云幕高张。江南好，千钟美酒，一曲满庭芳。《绝句四首》唐代·杜甫—堂西长笋别开门，堑北行椒却背村。梅熟许同朱老吃，松高拟对阮生论。欲作鱼梁云复湍，因惊四月雨声寒。青溪先有蛟龙窟，竹石如山不敢安。两个黄鹂鸣翠柳，一行白鹭上青天。窗含西岭千秋雪，门泊东吴万里船。药条药甲润青青，色过棕亭入草亭。苗满空山惭取誉，根居隙地怯成形。《再游玄都观》唐代·刘禹锡—百亩庭中半是苔，桃花净尽菜花开。种桃道士归何处，前度刘郎今又来。《杂诗七首·其四》魏晋·曹植—南国有佳人，容华若桃李。朝游江北岸，夕宿潇湘沚。时俗薄朱颜，谁为发皓齿？俯仰岁将暮，荣耀难久恃。《生年不满百》两汉·佚名—生年不满百，常怀千岁忧。昼短苦夜长，何不秉烛游！为乐当及时，何能待来兹？愚者爱惜费，但为後世嗤。仙人王子乔，难可与等期。《地震》清代·蒲松龄—康熙七年六月十七日戌刻，地大震。余适客稷下，方与表兄李笃之对烛饮。忽闻有声如雷，自东南来，向西北去。众骇异，不解其故。俄而几案摆簸，酒杯倾覆；屋梁椽柱，错折有声。相顾失色。久之，方知地震，各疾趋出。见楼阁房舍，仆而复起；墙倾屋塌之声，与儿啼女号，喧如鼎沸。人眩晕不能立，坐地上，随地转侧。河水倾泼丈余，鸡鸣犬吠满城中。逾一时许，始稍定。视街上，则男女裸聚，竞相告语，并忘其未衣也。后闻某处井倾仄，不可汲；某家楼台南北易向；栖霞山裂；沂水陷穴，广数亩。此真非常之奇变也。《七哀诗三首·其一》魏晋·王粲—西京乱无象，豺虎方遘患。复弃中国去，委身适荆蛮。亲戚对我悲，朋友相追攀。出门无所见，白骨蔽平原。路有饥妇人，抱子弃草间。顾闻号泣声，挥涕独不还。“未知身死处，何能两相完？”驱马弃之去，不忍听此言。南登霸陵岸，回首望长安，悟彼下泉人，喟然伤心肝。《荷花》清代·石涛—荷叶五寸荷花娇，贴波不碍画船摇；相到薰风四五月，也能遮却美人腰。《丰乐亭记》宋代·欧阳修—修既治滁之明年，夏，始饮滁水而甘。问诸滁人，得于州南百步之远。其上则丰山，耸然而特立；下则幽谷，窈然而深藏；中有清泉，滃然而仰出。俯仰左右，顾而乐之。于是疏泉凿石，辟地以为亭，而与滁人往游其间。滁于五代干戈之际，用武之地也。昔太祖皇帝，尝以周师破李景兵十五万于清流山下，生擒其皇甫辉、姚凤于滁东门之外，遂以平滁。修尝考其山川，按其图记，升高以望清流之关，欲求辉、凤就擒之所。而故老皆无在也，盖天下之平久矣。自唐失其政，海内分裂，豪杰并起而争，所在为敌国者，何可胜数？及宋受天命，圣人出而四海一。向之凭恃险阻，铲削消磨，百年之间，漠然徒见山高而水清。欲问其事，而遗老尽矣！今滁介江淮之间，舟车商贾、四方宾客之所不至，民生不见外事，而安于畎亩衣食，以乐生送死。而孰知上之功德，休养生息，涵煦于百年之深也。修之来此，乐其地僻而事简，又爱其俗之安闲。既得斯泉于山谷之间，乃日与滁人仰而望山，俯而听泉。掇幽芳而荫乔木，风霜冰雪，刻露清秀，四时之景，无不可爱。又幸其民乐其岁物之丰成，而喜与予游也。因为本其山川，道其风俗之美，使民知所以安此丰年之乐者，幸生无事之时也。夫宣上恩德，以与民共乐，刺史之事也。遂书以名其亭焉。 《国风·豳风·七月》先秦·佚名—七月流火，九月授衣。一之日觱发，二之日栗烈。无衣无褐，何以卒岁。三之日于耜，四之日举趾。同我妇子，馌彼南亩，田畯至喜。七月流火，九月授衣。春日载阳，有鸣仓庚。女执懿筐，遵彼微行，爰求柔桑。春日迟迟，采蘩祁祁。女心伤悲，殆及公子同归。七月流火，八月萑苇。蚕月条桑，取彼斧斨，以伐远扬，猗彼女桑。七月鸣鵙，八月载绩。载玄载黄，我朱孔阳，为公子裳。四月秀葽，五月鸣蜩。八月其获，十月陨箨。一之日于貉，取彼狐狸，为公子裘。二之日其同，载缵武功，言私其豵，献豜于公。五月斯螽动股，六月莎鸡振羽，七月在野，八月在宇，九月在户，十月蟋蟀入我床下。穹窒熏鼠，塞向墐户。嗟我妇子，曰为改岁，入此室处。六月食郁及薁，七月亨葵及菽，八月剥枣，十月获稻，为此春酒，以介眉寿。七月食瓜，八月断壶，九月叔苴，采荼薪樗，食我农夫。九月筑场圃，十月纳禾稼。黍稷重穋，禾麻菽麦。嗟我农夫，我稼既同，上入执宫功。昼尔于茅，宵尔索綯。亟其乘屋，其始播百谷。二之日凿冰冲冲，三之日纳于凌阴。四之日其蚤，献羔祭韭。九月肃霜，十月涤场。朋酒斯飨，曰杀羔羊。跻彼公堂，称彼兕觥，万寿无疆。《天末怀李白》唐代·杜甫—凉风起天末，君子意如何。鸿雁几时到，江湖秋水多。文章憎命达，魑魅喜人过。应共冤魂语，投诗赠汨罗。《蝉》唐代·李商隐—本以高难饱，徒劳恨费声。五更疏欲断，一树碧无情。薄宦梗犹泛，故园芜已平。烦君最相警，我亦举家清。《于长安归还扬州九月九日行薇山亭赋韵 / 长安九日诗》南北朝·江总—心逐南云逝，形随北雁来。故乡篱下菊，今日几花开。《登徒子好色赋》先秦·宋玉—大夫登徒子侍于楚王，短宋玉曰：\"玉为人体貌闲丽，口多微辞，又性好色。愿王勿与出入后宫。\"　王以登徒子之言问宋玉。玉曰：\"体貌闲丽，所受于天也；口多微辞，所学于师也；至于好色，臣无有也。\"王曰：\"子不好色，亦有说乎？有说则止，无说则退。\"玉曰：\"天下之佳人莫若楚国，楚国之丽者莫若臣里，臣里之美者莫若臣东家之子。东家之子，增之一分则太长，减之一分则太短 ；著粉则太白，施朱则太赤；眉如翠羽，肌如白雪；腰如束素，齿如含贝；嫣然一笑，惑阳城，迷下蔡。然此女登墙窥臣三年，至今未许也。登徒子则不然：其妻蓬头挛耳，齞唇历齿，旁行踽偻，又疥且痔。登徒子悦之，使有五子。王孰察之，谁为好色者矣。\"是时，秦章华大夫在侧，因进而称曰：\"今夫宋玉盛称邻之女，以为美色，愚乱之邪；臣自以为守德，谓不如彼矣。且夫南楚穷巷之妾，焉足为大王言乎?若臣之陋，目所曾睹者，未敢云也。\"王曰：\"试为寡人说之。\"大夫曰：\"唯唯。臣少曾远游，周览九土，足历五都。出咸阳、熙邯郸，从容郑、卫、溱 、洧之间 。是时向春之末 ，迎夏之阳，鸧鹒喈喈，群女出桑。此郊之姝，华色含光，体美容冶，不待饰装。臣观其丽者，因称诗曰：'遵大路兮揽子祛'。赠以芳华辞甚妙。于是处子怳若有望而不来，忽若有来而不见。意密体疏，俯仰异观；含喜微笑，窃视流眄。复称诗曰：'寐春风兮发鲜荣，洁斋俟兮惠音声，赠我如此兮不如无生。'因迁延而辞避。盖徒以微辞相感动。精神相依凭；目欲其颜，心顾其义，扬《诗》守礼，终不过差，故足称也。\"于是楚王称善，宋玉遂不退。《春雨》唐代·李商隐—怅卧新春白袷衣，白门寥落意多违。红楼隔雨相望冷，珠箔飘灯独自归。远路应悲春晼晚，残霄犹得梦依稀。玉珰缄札何由达，万里云罗一雁飞。《落花》宋代·朱淑真—连理枝头花正开，妒花风雨便相催。愿教青帝常为主，莫遣纷纷点翠苔。《孔子世家赞》两汉·司马迁—太史公曰：《诗》有之：“高山仰止，景行行止。”虽不能至，然心乡往之。余读孔氏书，想见其为人。适鲁，观仲尼庙堂车服礼器，诸生以时习礼其家，余祗回留之不能去云。天下君王至于贤人众矣，当时则荣，没则已焉。孔子布衣，传十余世，学者宗之。自天子王侯，中国言《六艺》者折中于夫子，可谓至圣矣！《春题湖上》唐代·白居易—湖上春来似画图，乱峰围绕水平铺。松排山面千重翠，月点波心一颗珠。碧毯线头抽早稻，青罗裙带展新蒲。未能抛得杭州去，一半勾留是此湖。《摊破浣溪沙·菡萏香销翠叶残·五代》李璟—菡萏香销翠叶残，西风愁起绿波间。还与韶光共憔悴，不堪看。细雨梦回鸡塞远，小楼吹彻玉笙寒。多少泪珠何限恨，倚栏干。(栏 通：阑) (何限恨 一作：无限恨)《社日》唐代·王驾—鹅湖山下稻粱肥，豚栅鸡栖半掩扉。 桑柘影斜春社散，家家扶得醉人归。《西施》唐代·罗隐—家国兴亡自有时，吴人何苦怨西施。西施若解倾吴国，越国亡来又是谁。《汉宫春·梅》宋代·晁冲之—潇洒江梅，向竹梢疏处，横两三枝。东君也不爱惜，雪压霜欺。无情燕子，怕春寒、轻失花期。却是有，年年塞雁，归来曾见开时。 清浅小溪如练，问玉堂何似，茅舍疏篱。伤心故人去后，冷落新诗。微云淡月，对江天、分付他谁。空自忆，清香未减，风流不在人知。《相思令·吴山青》宋代·林逋—吴山青，越山青，两岸青山相送迎，争忍有离情？君泪盈，妾泪盈，罗带同心结未成，江边潮已平。《摽有梅》先秦·佚名—摽有梅，其实七兮。求我庶士，迨其吉兮。摽有梅，其实三兮。求我庶士，迨其今兮。摽有梅，顷筐塈之。求我庶士，迨其谓之。《山中留客》唐代·张旭—山光物态弄春晖，莫为轻阴便拟归。纵使晴明无雨色，入云深处亦沾衣。《绝句》元代·王庭筠—竹影和诗瘦，梅花入梦香。可怜今夜月，不肯下西厢。《卜算子·芍药打团红》宋代·洪咨夔—芍药打团红，萱草成窝绿。帘卷疏风燕子归，依旧卢仝屋。贫放麹生疏，闲到青奴熟。扫地焚香伴老仙，人胜连环玉。《小雅·白驹》先秦·佚名—皎皎白驹，食我场苗。絷之维之，以永今朝。所谓伊人，于焉逍遥？皎皎白驹，食我场藿。絷之维之，以永今夕。所谓伊人，于焉嘉客？皎皎白驹，贲然来思。尔公尔侯，逸豫无期？慎尔优游，勉尔遁思。皎皎白驹，在彼空谷。生刍一束，其人如玉。毋金玉尔音，而有遐心。《塞上》宋代·柳开—鸣骹直上一千尺，天静无风声更干。碧眼胡儿三百骑，尽提金勒向云看。《中秋登楼望月》宋代·米芾—目穷淮海满如银，万道虹光育蚌珍。天上若无修月户，桂枝撑损向西轮。《金缕曲·亡妇忌日有感》清代·纳兰性德—此恨何时已。滴空阶、寒更雨歇，葬花天气。三载悠悠魂梦杳，是梦久应醒矣。料也觉、人间无味。不及夜台尘土隔，冷清清、一片埋愁地。钗钿约，竟抛弃。重泉若有双鱼寄。好知他、年来苦乐，与谁相倚。我自中宵成转侧，忍听湘弦重理。待结个、他生知已。还怕两人俱薄命，再缘悭、剩月零风里。清泪尽，纸灰起。《西江月·梅花》宋代·苏轼—玉骨那愁瘴雾，冰姿自有仙风。海仙时遣探芳丛。倒挂绿毛么凤。(么 同：幺)素面翻嫌粉涴，洗妆不褪唇红。高情已逐晓云空。不与梨花同梦。《偶作寄朗之》唐代·白居易—历想为官日，无如刺史时。欢娱接宾客，饱暖及妻儿。自到东都后，安闲更得宜。分司胜刺史，致仕胜分司。何况园林下，欣然得朗之。仰名同旧识，为乐即新知。有雪先相访，无花不作期。斗醲干酿酒，夸妙细吟诗。里巷千来往，都门五别离。岐分两回首，书到一开眉。叶落槐亭院，冰生竹阁池。雀罗谁问讯，鹤氅罢追随。身与心俱病，容将力共衰。老来多健忘，唯不忘相思。《中秋》唐代·郑谷—清香闻晓莲，水国雨馀天。天气正得所，客心刚悄然。乱兵何日息，故老几人全。此际难消遣，从来未学禅。《官仓鼠》唐代·曹邺—官仓老鼠大如斗，见人开仓亦不走。 健儿无粮百姓饥，谁遣朝朝入君口。《菩萨蛮·回文夏闺怨》宋代·苏轼—柳庭风静人眠昼，昼眠人静风庭柳。香汗薄衫凉，凉衫薄汗香。手红冰碗藕，藕碗冰红手。郎笑藕丝长，长丝藕笑郎。《少年游·并刀如水》宋代·周邦彦—并刀如水，吴盐胜雪，纤手破新橙。锦幄初温，兽烟不断，相对坐调笙。 低声问向谁行宿，城上已三更。马滑霜浓，不如休去，直是少人行。《夜雨》唐代·白居易—我有所念人，隔在远远乡。我有所感事，结在深深肠。乡远去不得，无日不瞻望。肠深解不得，无夕不思量。况此残灯夜，独宿在空堂。秋天殊未晓，风雨正苍苍。不学头陀法，前心安可忘。《酬乐天咏老见示》唐代·刘禹锡—人谁不顾老，老去有谁怜。身瘦带频减，发稀冠自偏。废书缘惜眼，多灸为随年。经事还谙事，阅人如阅川。细思皆幸矣，下此便翛然。莫道桑榆晚，为霞尚满天。《行香子·树绕村庄》宋代·秦观—树绕村庄，水满陂塘。倚东风、豪兴徜徉。小园几许，收尽春光。有桃花红，李花白，菜花黄。远远围墙，隐隐茅堂。飏青旗、流水桥旁。偶然乘兴、步过东冈。正莺儿啼，燕儿舞，蝶儿忙。《陶者》宋代·梅尧臣—陶尽门前土，屋上无片瓦。十指不沾泥，鳞鳞居大厦。《子夜吴歌·冬歌》唐代·李白—明朝驿使发，一夜絮征袍。素手抽针冷，那堪把剪刀。裁缝寄远道，几日到临洮。《采桑子·塞上咏雪花》清代·纳兰性德—非关癖爱轻模样，冷处偏佳。别有根芽，不是人间富贵花。谢娘别后谁能惜，飘泊天涯。寒月悲笳，万里西风瀚海沙。《夜归鹿门山歌 / 夜归鹿门歌》唐代·孟浩然—山寺钟鸣昼已昏，渔梁渡头争渡喧。人随沙岸向江村，余亦乘舟归鹿门。鹿门月照开烟树，忽到庞公栖隐处。岩扉松径长寂寥，惟有幽人自来去。《游子吟》唐代·陈陶—栖乌喜林曙，惊蓬伤岁阑。关河三尺雪，何处是天山。朔风无重衣，仆马饥且寒。惨戚别妻子，迟回出门难。男儿值休明，岂是长泥蟠。何者为木偶，何人侍金銮。郁郁守贫贱，悠悠亦无端。进不图功名，退不处岩峦。穷通在何日，光景如跳丸。富贵苦不早，令人摧心肝。誓期春之阳，一振摩霄翰。《屈原列传》两汉·司马迁—屈原者，名平，楚之同姓也。为楚怀王左徒。博闻强志，明于治乱，娴于辞令。入则与王图议国事，以出号令；出则接遇宾客，应对诸侯。王甚任之。上官大夫与之同列，争宠而心害其能。怀王使屈原造为宪令，屈平属草稿未定。上官大夫见而欲夺之，屈平不与，因谗之曰：“王使屈平为令，众莫不知。每一令出，平伐其功，曰以为‘非我莫能为也。’”王怒而疏屈平。屈平疾王听之不聪也，谗谄之蔽明也，邪曲之害公也，方正之不容也，故忧愁幽思而作《离骚》。“离骚”者，犹离忧也。夫天者，人之始也；父母者，人之本也。人穷则反本，故劳苦倦极，未尝不呼天也；疾痛惨怛，未尝不呼父母也。屈平正道直行，竭忠尽智，以事其君，谗人间之，可谓穷矣。信而见疑，忠而被谤，能无怨乎？屈平之作《离骚》，盖自怨生也。《国风》好色而不淫，《小雅》怨诽而不乱。若《离骚》者，可谓兼之矣。上称帝喾，下道齐桓，中述汤、武，以刺世事。明道德之广崇，治乱之条贯，靡不毕见。其文约，其辞微，其志洁，其行廉。其称文小而其指极大，举类迩而见义远。其志洁，故其称物芳；其行廉，故死而不容。自疏濯淖污泥之中，蝉蜕于浊秽，以浮游尘埃之外，不获世之滋垢，皭然泥而不滓者也。推此志也，虽与日月争光可也。屈原既绌。其后秦欲伐齐，齐与楚从亲，惠王患之。乃令张仪佯去秦，厚币委质事楚，曰：“秦甚憎齐，齐与楚从亲，楚诚能绝齐，秦愿献商、於之地六百里。”楚怀王贪而信张仪，遂绝齐，使使如秦受地。张仪诈之曰：“仪与王约六里，不闻六百里。”楚使怒去，归告怀王。怀王怒，大兴师伐秦。秦发兵击之，大破楚师于丹、淅，斩首八万，虏楚将屈匄，遂取楚之汉中地。怀王乃悉发国中兵，以深入击秦，战于蓝田。魏闻之，袭楚至邓。楚兵惧，自秦归。而齐竟怒，不救楚，楚大困。明年，秦割汉中地与楚以和。楚王曰：“不愿得地，愿得张仪而甘心焉。”张仪闻，乃曰：“以一仪而当汉中地，臣请往如楚。”如楚，又因厚币用事者臣靳尚，而设诡辩于怀王之宠姬郑袖。怀王竟听郑袖，复释去张仪。是时屈原既疏，不复在位，使于齐，顾反，谏怀王曰：“何不杀张仪？”怀王悔，追张仪，不及。其后，诸侯共击楚，大破之，杀其将唐眜。时秦昭王与楚婚，欲与怀王会。怀王欲行，屈平曰：“秦，虎狼之国，不可信，不如毋行。”怀王稚子子兰劝王行：“奈何绝秦欢！”怀王卒行。入武关，秦伏兵绝其后，因留怀王，以求割地。怀王怒，不听。亡走赵，赵不内。复之秦，竟死于秦而归葬。长子顷襄王立，以其弟子兰为令尹。楚人既咎子兰以劝怀王入秦而不反也。屈平既嫉之，虽放流，眷顾楚国，系心怀王，不忘欲反。冀幸君之一悟，俗之一改也。其存君兴国，而欲反复之，一篇之中，三致志焉。然终无可奈何，故不可以反。卒以此见怀王之终不悟也。人君无愚智贤不肖，莫不欲求忠以自为，举贤以自佐。然亡国破家相随属，而圣君治国累世而不见者，其所谓忠者不忠，而所谓贤者不贤也。怀王以不知忠臣之分，故内惑于郑袖，外欺于张仪，疏屈平而信上官大夫、令尹子兰，兵挫地削，亡其六郡，身客死于秦，为天下笑，此不知人之祸也。《易》曰：“井渫不食，为我心恻，可以汲。王明，并受其福。”王之不明，岂足福哉！令尹子兰闻之，大怒。卒使上官大夫短屈原于顷襄王。顷襄王怒而迁之。屈原至于江滨，被发行吟泽畔，颜色憔悴，形容枯槁。渔父见而问之曰：“子非三闾大夫欤？何故而至此？”屈原曰：“举世皆浊而我独清，众人皆醉而我独醒，是以见放。”渔父曰：“夫圣人者，不凝滞于物，而能与世推移。举世皆浊，何不随其流而扬其波？众人皆醉，何不哺其糟而啜其醨？何故怀瑾握瑜，而自令见放为？”屈原曰：“吾闻之，新沐者必弹冠，新浴者必振衣。人又谁能以身之察察，受物之汶汶者乎？宁赴常流而葬乎江鱼腹中耳。又安能以皓皓之白，而蒙世之温蠖乎？”乃作《怀沙》之赋。于是怀石，遂自投汨罗以死。屈原既死之后，楚有宋玉、唐勒、景差之徒者，皆好辞而以赋见称。然皆祖屈原之从容辞令，终莫敢直谏。其后楚日以削，数十年竟为秦所灭。自屈原沉汨罗后百有馀年，汉有贾生，为长沙王太傅。过湘水，投书以吊屈原。太史公曰：“余读《离骚》、《天问》、《招魂》、《哀郢》，悲其志。适长沙，过屈原所自沉渊，未尝不垂涕，想见其为人。及见贾生吊之，又怪屈原以彼其材游诸侯，何国不容，而自令若是！读《鵩鸟赋》，同死生，轻去就，又爽然自失矣。” 《阴雨》唐代·白居易—岚雾今朝重，江山此地深。滩声秋更急，峡气晓多阴。望阙云遮眼，思乡雨滴心。将何慰幽独，赖此北窗琴。《水仙子·咏江南》元代·张养浩—一江烟水照晴岚，两岸人家接画檐，芰荷丛一段秋光淡。看沙鸥舞再三，卷香风十里珠帘。画船儿天边至，酒旗儿风外飐。爱杀江南！《自京赴奉先县咏怀五百字 / 自京赴奉先咏怀五百字》唐代·杜甫—杜陵有布衣，老大意转拙。许身一何愚，窃比稷与契。居然成濩落，白首甘契阔。盖棺事则已，此志常觊豁。穷年忧黎元，叹息肠内热。取笑同学翁，浩歌弥激烈。非无江海志，潇洒送日月。生逢尧舜君，不忍便永诀。当今廊庙具，构厦岂云缺。葵藿倾太阳，物性固莫夺。顾惟蝼蚁辈，但自求其穴。胡为慕大鲸，辄拟偃溟渤。以兹误生理，独耻事干谒。兀兀遂至今，忍为尘埃没。终愧巢与由，未能易其节。沉饮聊自遣，放歌破愁绝。岁暮百草零，疾风高冈裂。天衢阴峥嵘，客子中夜发。霜严衣带断，指直不得结。凌晨过骊山，御榻在嵽嵲。蚩尤塞寒空，蹴蹋崖谷滑。瑶池气郁律，羽林相摩戛。君臣留欢娱，乐动殷樛嶱。赐浴皆长缨，与宴非短褐。彤庭所分帛，本自寒女出。鞭挞其夫家，聚敛贡城阙。圣人筐篚恩，实欲邦国活。臣如忽至理，君岂弃此物。多士盈朝廷，仁者宜战栗。况闻内金盘，尽在卫霍室。中堂舞神仙，烟雾散玉质。煖客貂鼠裘，悲管逐清瑟。劝客驼蹄羹，霜橙压香橘。朱门酒肉臭，路有冻死骨。荣枯咫尺异，惆怅难再述。北辕就泾渭，官渡又改辙。群冰从西下，极目高崒兀。疑是崆峒来，恐触天柱折。河梁幸未坼，枝撑声窸窣。行旅相攀援，川广不可越。老妻寄异县，十口隔风雪。谁能久不顾，庶往共饥渴。入门闻号啕，幼子饥已卒。吾宁舍一哀，里巷亦呜咽。所愧为人父，无食致夭折。岂知秋禾登，贫窭有仓卒。生常免租税，名不隶征伐。抚迹犹酸辛，平人固骚屑。默思失业徒，因念远戍卒。忧端齐终南，澒洞不可掇。《酬张少府》唐代·王维—晚年唯好静，万事不关心。自顾无长策，空知返旧林。 松风吹解带，山月照弹琴。君问穷通理，渔歌入浦深。《永遇乐·彭城夜宿燕子楼》宋代·苏轼—彭城夜宿燕子楼，梦盼盼，因作此词。明月如霜，好风如水，清景无限。曲港跳鱼，圆荷泻露，寂寞无人见。紞如三鼓，铿然一叶，黯黯梦云惊断。夜茫茫，重寻无处，觉来小园行遍。 天涯倦客，山中归路，望断故园心眼。燕子楼空，佳人何在，空锁楼中燕。古今如梦，何曾梦觉，但有旧欢新怨。异时对，黄楼夜景，为余浩叹。 《春怨 / 伊州歌》唐代·金昌绪—打起黄莺儿，莫教枝上啼。啼时惊妾梦，不得到辽西。《送方外上人 / 送上人》唐代·刘长卿—孤云将野鹤，岂向人间住。莫买沃洲山，时人已知处。《水调歌头·细数十年事》宋代·范成大—细数十年事，十处过中秋。今年新梦，忽到黄鹤旧山头。老子个中不浅，此会天教重见，今古一南楼。星汉淡无色，玉镜独空浮。敛秦烟，收楚雾，熨江流。关河离合，南北依旧照清愁。想见姮娥冷眼，应笑归来霜鬓，空敝黑貂裘。酾酒问蟾兔，肯去伴沧洲？《蜉蝣》先秦·佚名—蜉蝣之羽，衣裳楚楚。心之忧矣，於我归处。蜉蝣之翼，采采衣服。心之忧矣，於我归息。蜉蝣掘阅，麻衣如雪。心之忧矣，於我归说。《水龙吟·黄州梦过栖霞楼》宋代·苏轼—闾丘大夫孝终公显尝守黄州，作栖霞楼，为郡中胜绝。元丰五年，余谪居黄。正月十七日，梦扁舟渡江，中流回望，楼中歌乐杂作。舟中人言：公显方会客也。觉而异之，乃作此词，盖越调鼓笛慢。公显时已致仕在苏州。小舟横截春江，卧看翠壁红楼起。云间笑语，使君高会，佳人半醉。危柱哀弦，艳歌余响，绕云萦水。念故人老大，风流未减，独回首、烟波里。推枕惘然不见，但空江、月明千里。五湖闻道，扁舟归去，仍携西子。云梦南州，武昌东岸，昔游应记。料多情梦里，端来见我，也参差是。《国风·郑风·女曰鸡鸣》先秦·佚名—女曰鸡鸣，士曰昧旦。子兴视夜，明星有烂。将翱将翔，弋凫与雁。弋言加之，与子宜之。宜言饮酒，与子偕老。琴瑟在御，莫不静好。知子之来之，杂佩以赠之。知子之顺之，杂佩以问之。知子之好之，杂佩以报之。《雨后池上》宋代·刘攽—一雨池塘水面平，淡磨明镜照檐楹。东风忽起垂杨舞，更作荷心万点声。《移居二首》魏晋·陶渊明—昔欲居南村，非为卜其宅。闻多素心人，乐与数晨夕。怀此颇有年，今日从兹役。敝庐何必广，取足蔽床席。邻曲时时来，抗言谈在昔。奇文共欣赏，疑义相与析。春秋多佳日，登高赋新诗。过门更相呼，有酒斟酌之。农务各自归，闲暇辄相思。相思则披衣，言笑无厌时。此理将不胜？无为忽去兹。衣食当须纪，力耕不吾欺。 《行露》先秦·佚名—厌浥行露，岂不夙夜，谓行多露。谁谓雀无角？何以穿我屋？谁谓女无家？何以速我狱？虽速我狱，室家不足！谁谓鼠无牙？何以穿我墉？谁谓女无家？何以速我讼？虽速我讼，亦不女从！《西江月·宝髻松松挽就》宋代·司马光—宝髻松松挽就，铅华淡淡妆成。青烟翠雾罩轻盈，飞絮游丝无定。相见争如不见，有情何似无情。笙歌散后酒初醒，深院月斜人静。《把酒对月歌》明代·唐寅—李白前时原有月，惟有李白诗能说。李白如今已仙去，月在青天几圆缺？今人犹歌李白诗，明月还如李白时。我学李白对明月，白与明月安能知！李白能诗复能酒，我今百杯复千首。我愧虽无李白才，料应月不嫌我丑。我也不登天子船，我也不上长安眠。姑苏城外一茅屋，万树梅花月满天。(梅花 一作：桃花)《浪淘沙·其三》唐代·刘禹锡—汴水东流虎眼文，清淮晓色鸭头春。君看渡口淘沙处，渡却人间多少人。《赵威后问齐使》先秦·佚名—齐王使使者问赵威后。书未发，威后问使者曰：“岁亦无恙邪？民亦无恙邪？王亦无恙邪？”使者不说，曰：“臣奉使使威后，今不问王而先问岁与民，岂先贱而后尊贵者乎？”威后曰：“不然，苟无岁，何以有民？苟无民， 何以有君？故有舍本而问末者耶？”乃进而问之曰：“齐有处士曰锺离子，无恙耶？是其为人也，有粮者亦食，无粮者亦食；有衣者亦衣，无衣者亦衣。是助王养其民也，何以至今不业也？叶阳子无恙乎？是其为人，哀鳏寡，恤孤独，振困穷，补不足。是助王息其民者也，何以至今不业也？北宫之女婴儿子无恙耶？彻其环瑱，至老不嫁，以养父母。是皆率民而出于孝情者也，胡为至今不朝也?此二士弗业，一女不朝，何以王齐国，子万民乎？於陵子仲尚存乎？是其为人也，上不臣于王，下不治其家，中不索交诸侯。此率民而出于无用者，何为至今不杀乎？”《咏怀八十二首·其一》魏晋·阮籍—夜中不能寐，起坐弹鸣琴。薄帷鉴明月，清风吹我襟。孤鸿号外野，翔鸟鸣北林。徘徊将何见？忧思独伤心。《百忧集行》唐代·杜甫—忆年十五心尚孩，健如黄犊走复来。庭前八月梨枣熟，一日上树能千回。即今倏忽已五十，坐卧只多少行立。强将笑语供主人，悲见生涯百忧集。入门依旧四壁空，老妻睹我颜色同。痴儿不知父子礼，叫怒索饭啼门东。《江上值水如海势聊短述》唐代·杜甫—为人性僻耽佳句，语不惊人死不休。老去诗篇浑漫与，春来花鸟莫深愁。(漫与 一作：漫兴)新添水槛供垂钓，故着浮槎替入舟。焉得思如陶谢手，令渠述作与同游。《南歌子·天上星河转》宋代·李清照—天上星河转，人间帘幕垂。凉生枕簟泪痕滋。起解罗衣聊问、夜何其。翠贴莲蓬小，金销藕叶稀。旧时天气旧时衣。只有情怀不似、旧家时。《浣溪沙·玉碗冰寒滴露华》宋代·晏殊—玉碗冰寒滴露华，粉融香雪透轻纱。晚来妆面胜荷花。鬓亸欲迎眉际月，酒红初上脸边霞。一场春梦日西斜。《悲歌》两汉·佚名—悲歌可以当泣，远望可以当归。思念故乡，郁郁累累。欲归家无人，欲渡河无船。心思不能言，肠中车轮转。《元日》唐代·司空图—甲子今重数，生涯只自怜。殷勤元日日，欹午又明年。《将进酒》唐代·陈陶—金尊莫倚青春健，龌龊浮生如走电。琴瑟盘倾从世珠，黄泥局泻流年箭。麻姑爪秃瞳子昏，东皇肉角生鱼鳞。灵鳌柱骨半枯朽，骊龙德悔愁耕人。周孔蓍龟久沦没，黄蒿谁认贤愚骨。兔苑词才去不还，兰亭水石空明月。姮娥弄箫香雨收，江滨迸瑟鱼龙愁。灵芝九折楚莲醉，翾风一叹梁庭秋。醁亚蛮觥奉君寿，玉山三献春红透。银鸭金鹅言待谁，隋家岳渎皇家有。珊瑚座上凌香云，凤炰龙炙猩猩唇。芝兰此日不倾倒，南山白石皆贤人。文康调笑麒麟起，一曲飞龙寿天地。《和项王歌》两汉·虞姬—汉兵已略地，四方楚歌声。大王意气尽，贱妾何聊生！《游子吟》唐代·顾况—故枥思疲马，故窠思迷禽。浮云蔽我乡，踯躅游子吟。 游子悲久滞，浮云郁东岑。客堂无丝桐，落叶如秋霖。 艰哉远游子，所以悲滞淫。一为浮云词，愤塞谁能禁。 驰归百年内，唯愿展所钦。胡为不归欤，坐使年病侵。 未老霜绕鬓，非狂火烧心。太行何难哉，北斗不可斟。 夜静星河出，耿耿辰与参。佳人夐青天，尺素重于金。 泬寥群动异，眇默诸境森。苔衣上闲阶，蟋蟀催寒砧。 立身计几误，道险无容针。三年不还家，万里遗锦衾。 梦魂无重阻，离忧罔古今。胡为不归欤，辜负匣中琴。 腰下是何物，牵缠旷登寻。朝与名山期，夕宿楚水阴。 楚水殊演漾，名山窅岖嶔。客从洞庭来，婉娈潇湘深。 橘柚在南国，鸿雁遗秋音。下有碧草洲，上有青橘林。 引烛窥洞穴，凌波睥天琛。蒲荷影参差，凫鹤雏淋涔。 浩歌惜芳杜，散发轻华簪。胡为不归欤，泪下沾衣襟。 鸢飞戾霄汉，蝼蚁制鳣鱏。赫赫大圣朝，日月光照临。 圣主虽启迪，奇人分湮沈。层城登云韶，王府锵球琳。 鹿鸣志丰草，况复虞人箴。《淮上喜会梁川故人 / 淮上喜会梁州故人》唐代·韦应物—江汉曾为客，相逢每醉还。浮云一别后，流水十年间。欢笑情如旧，萧疏鬓已斑。何因不归去？淮上有秋山。《如意娘》唐代·武则天—看朱成碧思纷纷，憔悴支离为忆君。不信比来长下泪，开箱验取石榴裙。《新婚别》唐代·杜甫—兔丝附蓬麻，引蔓故不长。嫁女与征夫，不如弃路旁。结发为君妻，席不暖君床。暮婚晨告别，无乃太匆忙。君行虽不远，守边赴河阳。妾身未分明，何以拜姑嫜？父母养我时，日夜令我藏。生女有所归，鸡狗亦得将。君今往死地，沉痛迫中肠。誓欲随君去，形势反苍黄。勿为新婚念，努力事戎行。妇人在军中，兵气恐不扬。自嗟贫家女，久致罗襦裳。罗襦不复施，对君洗红妆。仰视百鸟飞，大小必双翔。人事多错迕，与君永相望。《八六子·倚危亭》宋代·秦观—倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。《甘棠》先秦·佚名—蔽芾甘棠，勿翦勿伐，召伯所茇。蔽芾甘棠，勿翦勿败，召伯所憩。蔽芾甘棠，勿翦勿拜，召伯所说。《羔羊》先秦·佚名—羔羊之皮，素丝五紽。退食自公，委蛇委蛇。羔羊之革，素丝五緎。委蛇委蛇，自公退食。羔羊之缝，素丝五总。委蛇委蛇，退食自公。《怨郎诗》两汉·卓文君—一朝别后，二地相悬。只说是三四月，又谁知五六年？七弦琴无心弹，八行书无可传。九连环从中折断，十里长亭望眼欲穿。百思想，千系念，万般无奈把郎怨。万语千言说不完，百无聊赖，十依栏杆。重九登高看孤雁，八月仲秋月圆人不圆。七月半，秉烛烧香问苍天，六月三伏天，人人摇扇我心寒。五月石榴红似火，偏遇阵阵冷雨浇花端。四月枇杷未黄，我欲对镜心意乱。忽匆匆，三月桃花随水转。飘零零，二月风筝线儿断。噫，郎呀郎，巴不得下一世，你为女来我做男。《淮中晚泊犊头》宋代·苏舜钦—春阴垂野草青青，时有幽花一树明。晚泊孤舟古祠下，满川风雨看潮生。《寿阳曲·远浦帆归》元代·马致远—夕阳下，酒旆闲，两三航未曾着岸。落花水香茅舍晚，断桥头卖鱼人散。《胡笳十八拍》两汉·蔡文姬—我生之初尚无为，我生之后汉祚衰。天不仁兮降乱离，地不仁兮使我逢此时。干戈日寻兮道路危，民卒流亡兮共哀悲。烟尘蔽野兮胡虏盛，志意乖兮节义亏。对殊俗兮非我宜，遭忍辱兮当告谁？笳一会兮琴一拍，心愤怨兮无人知。戎羯逼我兮为室家，将我行兮向天涯。云山万重兮归路遐，疾风千里兮扬尘沙。人多暴猛兮如虺蛇，控弦被甲兮为骄奢。两拍张弦兮弦欲绝，志摧心折兮自悲嗟。 越汉国兮入胡城，亡家失身兮不如无生。毡裘为裳兮骨肉震惊，羯羶为味兮枉遏我情。鼙鼓喧兮从夜达明，胡风浩浩兮暗塞营。伤今感晋兮三拍成，衔悲畜恨兮何时平。无日无夜兮不思我乡土，禀气合生兮莫过我最苦。天灾国乱兮人无主，唯我薄命兮没戎虏。殊俗心异兮身难处，嗜欲不同兮谁可与语！寻思涉历兮多艰阻，四拍成兮益凄楚。雁南征兮欲寄边声，雁北归兮为得汉青。雁飞高兮邈难寻，空断肠兮思愔愔。攒眉向月兮抚雅琴，五拍泠泠兮意弥深。冰霜凛凛兮身苦寒，饥对肉酪兮不能餐。夜间陇水兮声呜咽，朝见长城兮路杳漫。追思往日兮行李难，六拍悲来兮欲罢弹。日暮风悲兮边声四起，不知愁心兮说向谁是！原野萧条兮烽戍万里，俗贱老弱兮少壮为美。逐有水草兮安家葺垒，牛羊满野兮聚如蜂蚁。草尽水竭兮羊马皆徙，七拍流恨兮恶居于此。为天有眼兮何不见我独漂流？为神有灵兮何事处我天南海北头？我不负天兮天何配我殊匹？我不负神兮神何殛我越荒州？制兹八拍兮拟排忧，何知曲成兮心转愁。天无涯兮地无边，我心愁兮亦复然。人生倏忽兮如白驹之过隙，然不得欢乐兮当我之盛年。怨兮欲问天，天苍苍兮上无缘。举头仰望兮空云烟，九拍怀情兮谁与传？城头烽火不曾灭，疆场征战何时歇？杀气朝朝冲塞门，胡风夜夜吹边月。故乡隔兮音生绝，哭无声兮气将咽。一生辛苦兮缘别离，十拍悲深兮泪成血。我非食生而恶死，不能捐身兮心有以。生仍冀得兮归桑梓，死当埋骨兮长已矣。日居月诸兮在戎垒，胡人宠我兮有二子。鞠之育之兮不羞耻，憋之念之兮生长边鄙。十有一拍兮因兹起，哀响缠绵兮彻心髓。东风应律兮暖气多，知是汉家天子兮布阳和。羌胡蹈舞兮共讴歌，两国交欢兮罢兵戈。忽遇汉使兮称近诏，遗千金兮赎妾身。喜得生还兮逢圣君，嗟别稚子兮会无因。十有二拍兮哀乐均，去住两情兮难具陈。不谓残生兮却得旋归，抚抱胡儿兮注下沾衣。汉使迎我兮四牡騑騑，胡儿号兮谁得知？与我生死兮逢此时，愁为子兮日无光辉，焉得羽翼兮将汝归。一步一远兮足难移，魂消影绝兮恩爱遗。十有三拍兮弦急调悲，肝肠搅刺兮人莫我知。身归国兮儿莫之随，心悬悬兮长如饥。四时万物兮有盛衰，唯我愁苦兮不暂移。山高地阔兮见汝无期，更深夜阑兮梦汝来斯。梦中执手兮一喜一悲，觉后痛吾心兮无休歇时。十有四拍兮涕泪交垂，河水东流兮心是思。十五拍兮节调促，气填胸兮谁识曲？处穹庐兮偶殊俗。愿得归来兮天从欲，再还汉国兮欢心足。心有怀兮愁转深，日月无私兮曾不照临。子母分离兮意难怪，同天隔越兮如商参，生死不相知兮何处寻！十六拍兮思茫茫，我与儿兮各一方。日东月西兮徒相望，不得相随兮空断肠。对萱草兮忧不忘，弹鸣琴兮情何伤！今别子兮归故乡，旧怨平兮新怨长！泣血仰头兮诉苍苍，胡为生兮独罹此殃！十七拍兮心鼻酸，关山阻修兮行路难。去时怀土兮心无绪，来时别儿兮思漫漫。塞上黄蒿兮枝枯叶干，沙场白骨兮刀痕箭瘢。风霜凛凛兮春夏寒，人马饥豗兮筋力单。岂知重得兮入长安，叹息欲绝兮泪阑干。胡笳本自出胡中，缘琴翻出音律同。十八拍兮曲虽终，响有余兮思无穷。是知丝竹微妙兮均造化之功，哀乐各随人心兮有变则通。胡与汉兮异域殊风，天与地隔兮子西母东。苦我怨气兮浩于长空，六合虽广兮受之应不容！《渔父·浪花有意千里雪·五代》李煜—浪花有意千里雪，桃花无言一队春。一壶酒，一竿身，快活如侬有几人。《遣悲怀三首·其三》唐代·元稹—闲坐悲君亦自悲，百年都是几多时。邓攸无子寻知命，潘岳悼亡犹费词。同穴窅冥何所望，他生缘会更难期。惟将终夜常开眼，报答平生未展眉。《采蘩》先秦·佚名—于以采蘩？于沼于沚。于以用之？公侯之事。于以采蘩？于涧之中。于以用之？公侯之宫。被之僮僮，夙夜在公。被之祁祁，薄言还归。《初秋行圃》宋代·杨万里—落日无情最有情，遍催万树暮蝉鸣。听来咫尺无寻处，寻到旁边却不声。《宴词》唐代·王之涣—长堤春水绿悠悠，畎入漳河一道流。莫听声声催去棹，桃溪浅处不胜舟。《归嵩山作》唐代·王维—清川带长薄，车马去闲闲。流水如有意，暮禽相与还。荒城临古渡，落日满秋山。迢递嵩高下，归来且闭关。《秋夕》唐代·白居易—叶声落如雨，月色白似霜。夜深方独卧，谁为拂尘床。《永州八记》唐代·柳宗元—始得西山宴游记自余为僇人，居是州。恒惴慄。时隙也，则施施而行，漫漫而游。日与其徒上高山，入深林，穷回溪，幽泉怪石，无远不到。到则披草而坐，倾壶而醉。醉则更相枕以卧，卧而梦。意有所极，梦亦同趣。觉而起，起而归。以为凡是州之山水有异态者，皆我有也，而未始知西山之怪特。今年九月二十八日，因坐法华西亭，望西山，始指异之。遂命仆人过湘江，缘染溪，斫榛莽，焚茅茷，穷山之高而上。攀援而登，箕踞而遨，则凡数州之土壤，皆在衽席之下。其高下之势，岈然洼然，若垤若穴，尺寸千里，攒蹙累积，莫得遁隐。萦青缭白，外与天际，四望如一。然后知是山之特立，不与培塿为类，悠悠乎与颢气俱，而莫得其涯；洋洋乎与造物者游，而不知其所穷。引觞满酌，颓然就醉，不知日之入。苍然暮色，自远而至，至无所见，而犹不欲归。心凝形释，与万化冥合。然后知吾向之未始游，游于是乎始，故为之文以志。是岁，元和四年也。钻鉧潭记钻鉧潭，在西山西。其始盖冉水自南奔注，抵山石，屈折东流；其颠委势峻，荡击益暴，啮其涯，故旁广而中深，毕至石乃止；流沫成轮，然后徐行。其清而平者，且十亩。有树环焉，有泉悬焉。其上有居者，以予之亟游也，一旦款门来告曰：“不胜官租、私券之委积，既芟山而更居，愿以潭上田贸财以缓祸。”予乐而如其言。则崇其台，延其槛，行其泉于高者而坠之潭，有声潀然。尤与中秋观月为宜，于以见天之高，气之迥。孰使予乐居夷而忘故土者，非兹潭也欤？钻鉧潭西小丘记得西山后八日，寻山口西北道二百步，有得钻鉧潭。潭西二十五步，当湍而浚者为鱼梁。梁之上有丘焉，生竹树。其石之突怒偃蹇，负土而出，争为奇状者，殆不可数。其嵚然相累而下者，若牛马之饮于溪；其冲然角列而上者，若熊罴之登于山。丘之小不能一亩，可以笼而有之。问其主，曰：“唐氏之弃地，货而不售。”问其价，曰：“止四百。”余怜而售之。李深源、元克已时同游，皆大喜，出自意外。即更取器用，铲刈秽草，伐去恶木，烈火而焚之。嘉木立，美竹露。奇石显。由其中以望，则山之高，云之浮，溪之流，鸟兽之遨游，举熙熙然回巧献技，以效兹丘之下。枕席而卧，则清冷冷状与目谋，瀯瀯之声与耳谋，悠然而虚者与神谋，渊然而静者与心谋。不匝旬而得异地者二，虽古好古之士，或未能至焉。噫！以兹丘之胜，致之沣、镐、、杜，则贵游之士争买者，日增千金而愈不可得。今弃是州也，农夫渔父过而陋之，贾四百，连岁不能售。而我与深源、克已独喜得之，是其果有遭乎！书于石，所以贺兹丘之遭也。至小丘西小石潭记从小丘西行百二十步，隔篁竹，闻水声，如鸣佩环，心乐之。伐竹取道，下见小潭，水尤清冽。全石以为底，近岸，卷石底以出，为坻，为屿，为嵁，为岩。青树翠蔓，蒙络摇缀，参差披拂。潭中鱼可百许头，皆若空游无所依。日光下澈，影布石上，佁然不动;俶尔远逝，往来翕忽，似与游者相乐。潭西南而望，斗折蛇行，明灭可见。其岸势犬牙差互，不可知其源。坐潭上，四面竹树环合，寂寥无人，凄神寒骨，悄怆幽邃。以其境过清，不可久居，乃记之而去。同游者：吴武陵，龚古，余弟宗玄。隶而从者，崔氏二小生：曰恕己，曰奉壹。袁家渴记由冉溪西南水行十里，山水之可取者五，莫若钻鉧潭。由溪口而西，陆行，可取者八九，莫若西山。由朝阳岩东南水行，至芜江，可取者三，莫若袁家渴。皆永中幽丽奇处也。楚越之间方言，谓水之反流为“渴”。渴上与南馆高嶂合，下与百家濑合。其中重洲小溪，澄潭浅渚，间厕曲折，平者深墨，峻者沸白。舟行若穷，忽而无际。有小山出水中，皆美石，上生青丛，冬夏常蔚然。其旁多岩词，其下多白砾，其树多枫柟石楠，樟柚，草则兰芷。又有奇卉，类合欢而蔓生，轇轕水石。每风自四山而下，振动大木，掩苒众草，纷红骇绿，蓊葧香气，冲涛旋濑，退贮溪谷，摇飃葳蕤，与时推移。其大都如此，余无以穷其状。永之人未尝游焉，余得之不敢专焉，出而传于世。其地主袁氏。故以名焉。石渠记自渴西南行不能百步，得石渠，民桥其上。有泉幽幽然，其鸣乍大乍细。渠之广或咫尺，或倍尺，其长可十许步。其流抵大石，伏出其下。踰石而往，有石泓，昌蒲被之，青鲜环周。又折西行，旁陷岩石下，北堕小潭。潭幅员减百尺，清深多倏鱼。又北曲行纡余，睨若无穷，然卒入于渴。其侧皆诡石、怪木、奇卉、美箭，可列坐而庥焉。风摇其巅，韵动崖谷。视之既静，其听始远。予从州牧得之。揽去翳朽，决疏土石，既崇而焚，既釃釃而盈。惜其未始有传焉者，故累记其所属，遗之其人，书之其阳，俾后好事者求之得以易。元和七年正月八日，鷁渠至大石。十月十九日，踰石得石泓小潭，渠之美于是始穷也。石涧记石渠之事既穷，上由桥西北下土山之阴，民又桥焉。其水之大，倍石渠三之一，亘石为底，达于两涯。若床若堂，若陈筳席，若限阃奥。水平布其上，流若织文，响若操琴。揭跣而往，折竹扫陈叶，排腐木，可罗胡床十八九居之。交络之流，触激之音，皆在床下；翠羽之水，龙鳞之石，均荫其上。古之人其有乐乎此耶？后之来者有能追予之践履耶？得之日，与石渠同。由渴而来者，先石渠，后石涧；由百家濑上而来者，先石涧，后石渠。涧之可穷者，皆出石城村东南，其间可乐者数焉。其上深山幽林逾峭险，道狭不可穷也。小石城山记自西山道口径北踰黄茅岭而下，有二道：其一西出，寻之无所得；其一少北而东，不过四十丈，土断二川分，有积石横当其垠。其上为睥睨梁欐之形；其旁出堡坞，有若门焉，窥之正黑，投以小石，洞然有水声，其响之激越，良久乃已。环之可上，望甚远。无土壤而生嘉树美箭，益奇而坚，奇疏数偃仰，类智者所施也。噫！吾疑造物者之有无久矣，及是，愈以为诚有。又怪其不为之中州而列是夷狄，更千百年不得一售其伎，是固劳而无用，神者倘不宜如是，则其果无乎？或曰：以慰夫贤而辱于此者。或曰：其气之灵，不为伟人而独为是物，故楚之南少人而多石。是二者余未信之。 《阙题》唐代·刘昚虚—道由白云尽，春与青溪长。时有落花至，远随流水香。闲门向山路，深柳读书堂。幽映每白日，清辉照衣裳。《调笑令·边草》唐代·戴叔伦—边草，边草，边草尽来兵老。山南山北雪晴， 千里万里月明。明月，明月，胡笳一声愁绝。《白马篇》唐代·李白—龙马花雪毛，金鞍五陵豪。秋霜切玉剑，落日明珠袍。斗鸡事万乘，轩盖一何高。弓摧南山虎，手接太行猱。酒后竞风采，三杯弄宝刀。杀人如剪草，剧孟同游遨。发愤去函谷，从军向临洮。叱咤经百战，匈奴尽奔逃。归来使酒气，未肯拜萧曹。羞入原宪室，荒淫隐蓬蒿。《碛中作》唐代·岑参—走马西来欲到天，辞家见月两回圆。今夜不知何处宿，平沙万里绝人烟。《写情》唐代·李益—水纹珍簟思悠悠，千里佳期一夕休。从此无心爱良夜，任他明月下西楼。《溪居即事》唐代·崔道融—篱外谁家不系船，春风吹入钓鱼湾。 小童疑是有村客，急向柴门去却关。《贫女》唐代·秦韬玉—蓬门未识绮罗香，拟托良媒益自伤。谁爱风流高格调，共怜时世俭梳妆。敢将十指夸针巧，不把双眉斗画长。苦恨年年压金线，为他人作嫁衣裳。《枭逢鸠 / 枭将东徙》两汉·刘向—鸠曰：“子将安之？”枭曰：“我将东徙。”鸠曰：“何故？”枭曰：“乡人皆恶我鸣。以故东徙。”鸠曰：“子能更鸣，可矣；不能更鸣，东徙，犹恶子之声。”《宿甘露寺僧舍》宋代·曾公亮—枕中云气千峰近，床底松声万壑哀。要看银山拍天浪，开窗放入大江来。《渡江云三犯·西湖清明》宋代·吴文英—羞红颦浅恨，晚风未落，片绣点重茵。旧堤分燕尾，桂棹轻鸥，宝勒倚残云。千丝怨碧，渐路入、仙坞迷津。肠漫回，隔花时见，背面楚腰身。 逡巡。题门惆怅，堕履牵萦，数幽期难准。还始觉、留情缘眼，宽带因春。明朝事与孤烟冷，做满湖、风雨愁人。山黛暝，尘波澹绿无痕。《减字木兰花·卖花担上》宋代·李清照—卖花担上。买得一枝春欲放。泪染轻匀。犹带彤霞晓露痕。 怕郎猜道。奴面不如花面好。云鬓斜簪。徒要教郎比并看。《浣溪沙·缥缈红妆照浅溪》宋代·苏轼—缥缈红妆照浅溪。薄云疏雨不成泥。送君何处古台西。废沼夜来秋水满，茂林深处晚莺啼。行人肠断草凄迷。《鹧鸪天·寒日萧萧上琐窗》宋代·李清照—寒日萧萧上琐窗，梧桐应恨夜来霜。酒阑更喜团茶苦，梦断偏宜瑞脑香。秋已尽，日犹长，仲宣怀远更凄凉。不如随分尊前醉，莫负东篱菊蕊黄。《饮酒》唐代·柳宗元—今夕少愉乐，起坐开清尊。举觞酹先酒，为我驱忧烦。须臾心自殊，顿觉天地暄。连山变幽晦，绿水函晏温。蔼蔼南郭门，树木一何繁。清阴可自庇，竟夕闻佳言。尽醉无复辞，偃卧有芳荪。彼哉晋楚富，此道未必存。《离骚》唐代·陆龟蒙—天问复招魂，无因彻帝阍。岂知千丽句，不敌一谗言。《送朱大入秦》唐代·孟浩然—游人五陵去，宝剑值千金。分手脱相赠，平生一片心。《南乡子·冬夜》宋代·黄升—万籁寂无声。衾铁稜稜近五更。香断灯昏吟未稳，凄清。只有霜华伴月明。应是夜寒凝。恼得梅花睡不成。我念梅花花念我，关情。起看清冰满玉瓶。《沉醉东风·七夕》元代·卢挚—银烛冷秋光画屏，碧天晴夜静闲亭。蛛丝度绣针，龙麝焚金鼎。庆人间七夕佳令。卧看牵牛织女星，月转过梧桐树影。《读书》唐代·皮日休—家资是何物，积帙列梁梠。高斋晓开卷，独共圣人语。英贤虽异世，自古心相许。案头见蠹鱼，犹胜凡俦侣。《近试上张籍水部 / 近试上张水部 / 闺意献张水部》唐代·朱庆馀—洞房昨夜停红烛，待晓堂前拜舅姑。 妆罢低声问夫婿，画眉深浅入时无。《雨霖铃·孜孜矻矻》宋代·王安石—孜孜矻矻。向无明里、强作窠窟。浮名浮利何济，堪留恋处，轮回仓猝。幸有明空妙觉，可弹指超出。缘底事、抛了全潮，认一浮沤作瀛渤。本源自性天真佛。只些些、妄想中埋没。贪他眼花阳艳，谁信道、本来无物。一旦茫然，终被阎罗老子相屈。便纵有、千种机筹，怎免伊唐突。《美女篇》魏晋·曹植—美女妖且闲，采桑歧路间。柔条纷冉冉，叶落何翩翩。攘袖见素手，皓腕约金环。头上金爵钗，腰佩翠琅玕。明珠交玉体，珊瑚间木难。罗衣何飘飘，轻裾随风还。顾盼遗光彩，长啸气若兰。行徒用息驾，休者以忘餐。借问女安居，乃在城南端。青楼临大路，高门结重关。容华耀朝日，谁不希令颜？媒氏何所营？玉帛不时安。佳人慕高义，求贤良独难。众人徒嗷嗷，安知彼所观？盛年处房室，中夜起长叹。《纳凉》宋代·秦观—携扙来追柳外凉，画桥南畔倚胡床。月明船笛参差起，风定池莲自在香。《凉州馆中与诸判官夜集》唐代·岑参—弯弯月出挂城头，城头月出照凉州。凉州七里十万家，胡人半解弹琵琶。琵琶一曲肠堪断，风萧萧兮夜漫漫。河西幕中多故人，故人别来三五春。花门楼前见秋草，岂能贫贱相看老。一生大笑能几回，斗酒相逢须醉倒。《垂老别》唐代·杜甫—四郊未宁静，垂老不得安。子孙阵亡尽，焉用身独完。 投杖出门去，同行为辛酸。幸有牙齿存，所悲骨髓干。 男儿既介胄，长揖别上官。老妻卧路啼，岁暮衣裳单。 孰知是死别，且复伤其寒。此去必不归，还闻劝加餐。 土门壁甚坚，杏园度亦难。势异邺城下，纵死时犹宽。 人生有离合，岂择衰老端。忆昔少壮日，迟回竟长叹。 万国尽征戍，烽火被冈峦。积尸草木腥，流血川原丹。 何乡为乐土，安敢尚盘桓。弃绝蓬室居，塌然摧肺肝。《赠去婢》唐代·崔郊—公子王孙逐后尘，绿珠垂泪滴罗巾。侯门一入深如海，从此萧郎是路人。(如海 一作：似海)《献钱尚父》唐代·贯休—贵逼人来不自由，龙骧凤翥势难收。满堂花醉三千客，一剑霜寒十四州。鼓角揭天嘉气冷，风涛动地海山秋。东南永作金天柱，谁羡当时万户侯。《好事近·梦中作》宋代·秦观—春路雨添花，花动一山春色。行到小溪深处，有黄鹂千百。 飞云当面化龙蛇，夭矫转空碧。醉卧古藤阴下，了不知南北。《项羽之死》两汉·司马迁—项王军壁垓下，兵少食尽，汉军及诸侯兵围之数重。夜闻汉军四面皆楚歌，项王乃大惊曰：“汉皆已得楚乎？是何楚人之多也！”项王则夜起，饮帐中。有美人名虞，常幸从；骏马名骓，常骑之。于是项王乃悲歌慷慨，自为诗曰：“力拔山兮气盖世，时不利兮骓不逝。骓不逝兮可奈何，虞兮虞兮奈若何！”歌数阕，美人和之。项王泣数行下，左右皆泣，莫能仰视。于是项王乃上马骑，麾下壮士骑从者八百余人，直夜溃围南出，驰走。平明，汉军乃觉之，令骑将灌婴以五千骑追之。项王渡淮，骑能属者百余人耳。项王至阴陵，迷失道，问一田父，田父绐曰“左”。左，乃陷大泽中。以故汉追及之。项王乃复引兵而东，至东城，乃有二十八骑。汉骑追者数千人。项王自度不得脱。谓其骑曰：“吾起兵至今八岁矣，身七十余战，所当者破，所击者服，未尝败北，遂霸有天下。然今卒困于此，此天之亡我，非战之罪也。今日固决死，愿为诸君快战，必三胜之，为诸君溃围，斩将，刈旗，令诸君知天亡我，非战之罪也。”乃分其骑以为四队，四向。汉军围之数重。项王谓其骑曰：“吾为公取彼一将。”令四面骑驰下，期山东为三处。于是项王大呼驰下，汉军皆披靡，遂斩汉一将。是时，赤泉侯为骑将，追项王，项王瞋目而叱之，赤泉侯人马俱惊，辟易数里。与其骑会为三处。汉军不知项王所在，乃分军为三，复围之。项王乃驰，复斩汉一都尉，杀数十百人，复聚其骑，亡其两骑耳。乃谓其骑曰：“何如？”骑皆伏曰：“如大王言。”于是项王乃欲东渡乌江。乌江亭长檥船待，谓项王曰：“江东虽小，地方千里，众数十万人，亦足王也。愿大王急渡。今独臣有船，汉军至，无以渡。”项王笑曰：“天之亡我，我何渡为！且籍与江东子弟八千人渡江而西，今无一人还，纵江东父兄怜而王我，我何面目见之？纵彼不言，籍独不愧于心乎？”乃谓亭长曰：“吾知公长者。吾骑此马五岁，所当无敌，尝一日行千里，不忍杀之，以赐公。”乃令骑皆下马步行，持短兵接战。独籍所杀汉军数百人。项王身亦被十余创。顾见汉骑司马吕马童，曰：“若非吾故人乎？”马童面之，指王翳曰：“此项王也。”项王乃曰：“吾闻汉购我头千金，邑万户，吾为若德。”乃自刎而死。王翳取其头，余骑相蹂践争项王，相杀者数十人。最其后，郎中骑杨喜，骑司马吕马童，郎中吕胜、杨武各得其一体。《采葛》先秦·佚名—彼采葛兮，一日不见，如三月兮！彼采萧兮，一日不见，如三秋兮！彼采艾兮！一日不见，如三岁兮！《小雅·鹤鸣》先秦·佚名—鹤鸣于九皋，声闻于野。鱼潜在渊，或在于渚。乐彼之园，爰有树檀，其下维萚。它山之石，可以为错。鹤鸣于九皋，声闻于天。鱼在于渚，或潜在渊。乐彼之园，爰有树檀，其下维榖。它山之石，可以攻玉。《蝶恋花·梦入江南烟水路》宋代·晏几道—梦入江南烟水路，行尽江南，不与离人遇。睡里消魂无说处，觉来惆怅消魂误。欲尽此情书尺素，浮雁沉鱼，终了无凭据。却倚缓弦歌别绪，断肠移破秦筝柱。《方山子传》宋代·苏轼—方山子，光、黄间隐人也。少时慕朱家、郭解为人，闾里之侠皆宗之。稍壮，折节读书，欲以此驰骋当世，然终不遇。晚乃遁于光、黄间，曰岐亭。庵居蔬食，不与世相闻。弃车马，毁冠服，徒步往来山中，人莫识也。见其所著帽，方耸而高，曰：“此岂古方山冠之遗象乎？”因谓之方山子。余谪居于黄，过岐亭，适见焉。曰：“呜呼！此吾故人陈慥季常也。何为而在此？”方山子亦矍然，问余所以至此者。余告之故。俯而不答，仰而笑，呼余宿其家。环堵萧然，而妻子奴婢皆有自得之意。余既耸然异之。独念方山子少时，使酒好剑，用财如粪土。前十九年，余在岐山，见方山子从两骑，挟二矢，游西山。鹊起于前，使骑逐而射之，不获。方山子怒马独出，一发得之。因与余马上论用兵及古今成败，自谓一世豪士。今几日耳，精悍之色犹见于眉间，而岂山中之人哉？然方山子世有勋阀，当得官，使从事于其间，今已显闻。而其家在洛阳，园宅壮丽与公侯等。河北有田，岁得帛千匹，亦足以富乐。皆弃不取，独来穷山中，此岂无得而然哉？余闻光、黄间多异人，往往阳狂垢污，不可得而见。方山子倘见之欤？ 《元夕二首》明代·王守仁—故园今夕是元宵，独向蛮村坐寂寥。赖有遗经堪作伴，喜无车马过相邀。春还草阁梅先动，月满虚庭雪未消。堂上花灯诸第集，重闱应念一身遥。去年今日卧燕台，铜鼓中宵隐地雷。月傍苑楼灯影暗，风传阁道马蹄回。炎荒万里频回首，羌笛三更谩自哀。尚忆先朝多乐事，孝皇曾为两宫开。《简卢陟》唐代·韦应物—可怜白雪曲，未遇知音人。恓惶戎旅下，蹉跎淮海滨。涧树含朝雨，山鸟哢馀春。我有一瓢酒，可以慰风尘。《铜雀台赋》魏晋·曹植—从明后而嬉游兮，登层台以娱情。见太府之广开兮，观圣德之所营。建高门之嵯峨兮，浮双阙乎太清。立中天之华观兮，连飞阁乎西城。临漳水之长流兮，望园果之滋荣。仰春风之和穆兮，听百鸟之悲鸣。天云垣其既立兮，家愿得而获逞。扬仁化于宇内兮，尽肃恭于上京。惟桓文之为盛兮，岂足方乎圣明！休矣美矣！惠泽远扬。翼佐我皇家兮，宁彼四方。同天地之规量兮，齐日月之晖光。永贵尊而无极兮，等年寿于东王。《三国志》版从明后以嬉游兮，登层台以娱情。见太府之广开兮，观圣德之所营。建高门之嵯峨兮，浮双阙乎太清。立中天之华观兮，连飞阁乎西城。临漳水之长流兮，望园果之滋荣。立双台于左右兮，有玉龙与金凤。揽二乔于东南兮，乐朝夕之与共。俯皇都之宏丽兮，瞰云霞之浮动。欣群才之来萃兮，协飞熊之吉梦。仰春风之和穆兮，听百鸟之悲鸣。云天亘其既立兮，家愿得乎双逞。扬仁化于宇宙兮，尽肃恭于上京。惟桓文之为盛兮，岂足方乎圣明？休矣美矣！惠泽远扬。翼佐我皇家兮，宁彼四方。同天地之规量兮，齐日月之辉光。永贵尊而无极兮，等君寿于东皇。御龙旗以遨游兮，回鸾驾而周章。恩化及乎四海兮，嘉物阜而民康。愿斯台之永固兮，乐终古而未央！《三国演义》版《昼夜乐·洞房记得初相遇》宋代·柳永—洞房记得初相遇。便只合、长相聚。何期小会幽欢，变作离情别绪。况值阑珊春色暮，对满目、乱花狂絮。直恐好风光，尽随伊归去。 一场寂寞凭谁诉。算前言、总轻负。早知恁地难拚，悔不当时留住。其奈风流端正外，更别有，系人心处。一日不思量，也攒眉千度。《外科医生》明代·江盈科—有医者， 自称善外科。一裨将阵回，中流矢，深入膜，延使治。乃持并州剪，剪去矢官，跪而请酬。裨将曰：“镞在膜内须亟治。”医曰：“此内科之事，不意并责我。”裨将曰：“呜呼，世直有如是欺诈之徒。”《三都赋》魏晋·左思—总序盖诗有六义焉，其二曰赋。杨雄曰：“诗人之赋丽以则。”班固曰：“赋者，古诗之流也。”。先王采焉，以观土风。见“绿竹猗猗”于宜，则知卫地淇澳之产；见“在其版屋”，则知秦野西戎之宅。故能居然而辨八方。然相如赋上林而引“卢橘夏熟”，杨雄赋甘泉而陈“玉树青葱”，班固赋西都而叹以出比目，张衡赋西京而述以游海若。假称珍怪，以为润色，若斯之类，匪啻于兹。考之果木，则生非其壤；校之神物，则出非其所。于辞则易为藻饰，于义则虚而无徵。且夫玉卮无当，虽宝非用；侈言无验，虽丽非经。而论者莫不诋讦其研精，作者大氐举为宪章。积习生常，有自来矣。余既思摹二京而赋三都，其山川城邑则稽之地图，其鸟兽草木则验之方志。风谣歌舞，各附其俗；魁梧长者，莫非其旧。何则？发言为诗者，咏其所志也；美物者贵依其本，赞事者宜本其实。匪本匪实，览者奚信？且夫任土作贡，虞书所著；辩物居方，周易所慎。聊举其一隅，摄其体统，归诸诂训焉。魏都赋魏国先生有睟其容，乃盱衡而诰曰：“异乎交益之士，盖音有楚夏者，土风之乖也；情有险易者，习俗之殊也。虽则生常，固非自得之谓也。昔市南宜僚弄丸，而两家之难解。聊为吾子复玩德音，以释二客竞于辩囿者也。 夫泰极剖判，造化权舆。体兼昼夜，理包清浊。流而为江海，结而为山岳。列宿分其野，荒裔带其隅。岩冈潭渊，限蛮隔夷，峻危之窍也。蛮陬夷落，译导而通，鸟兽之氓也。正位居体者，以中夏为喉，不以边垂为襟也。长世字甿者，以道德为藩，不以袭险为屏也。而子大夫之贤者，尚弗曾庶翼等威，附丽皇极。思禀正朔，乐率贡职。而徒务於诡随匪人，宴安於绝域。荣其文身，骄其险棘。缪默语之常伦，牵胶言而逾侈。饰华离以矜然，假倔彊而攘臂。非醇粹之方壮，谋踳驳於王义。孰愈寻靡艹汧}於中逵，造沐猴於棘刺。剑阁虽嶚(嶚 一作：险)，凭之者蹶，非所以深根固蒂也。洞庭虽濬，负之者北，非所以爱人治国也。彼桑榆之末光，逾长庚之初辉。况河冀之爽垲，与江介之湫湄。故将语子以神州之略，赤县之畿。魏都之卓荦，六合之枢机。 于时运距阳九，汉网绝维。奸回内赑，兵缠紫微。翼翼京室，眈眈帝宇，巢焚原燎，变为煨烬，故荆棘旅庭也。殷殷寰内，绳绳八区，锋镝纵横，化为战场，故麋鹿寓城也。伊洛榛旷，崤函荒芜。临菑牢落，鄢郢丘墟。而是有魏开国之日，缔构之初。万邑譬焉，亦独焠麋之与子都。培塿之与方壶也。 且魏地者，毕昴之所应，虞夏之馀人。先王之桑梓，列圣之遗尘。考之四隈，则八埏之中；测之寒暑，则霜露所均。卜偃前识而赏其隆，吴札听歌而美其风。虽则衰世，而盛德形於管弦；虽逾千祀，而怀旧蕴於遐年。尔其疆域，则旁极齐秦，结凑冀道。开胸殷卫，跨蹑燕赵。山林幽岟，川泽回缭。恒碣碪?於青霄，河汾浩涆而皓溔。南瞻淇澳，则绿竹纯茂；北临漳滏，则冬夏异沼。神钲迢递於高峦，灵响时惊於四表。温泉毖涌而自浪，华清荡邪而难老。墨井盐池，玄滋素液。厥田惟中，厥壤惟白。原隰畇畇，坟衍斥斥。或嵬罍而衤复陆，或黋朗而拓落。乾坤交泰而絪缊，嘉祥徽显而豫作。是以兆朕振古，萌柢畴昔。藏气谶纬，閟象竹帛。迥时世而渊默，应期运而光赫。暨圣武之龙飞，肇受命而光宅。 爰初自臻，言占其良。谋龟谋筮，亦既允臧。修其郛郭，缮其城隍。经始之制，牢笼百田。画雍豫之居，写八都之宇。鉴茅茨於陶唐，察卑宫於夏禹。古公草创，而高门有闶；宣王中兴，而筑室百堵。兼圣哲之轨，并文质之状。商丰约而折中，准当年而为量。思重爻，摹大壮。览荀卿，采萧相。拱木於林衡，授全模於梓匠。遐迩悦豫而子来，工徒拟议而骋巧。阐钩绳之筌绪，承二分之正要。揆日晷，考星耀。建社稷，作清庙。筑曾宫以回匝，比冈隒而无陂。造文昌之广殿，极栋宇之弘规。崶若崇山嚬起以崔嵬，髧若玄云舒蜺以高垂。瑰材巨世，参差。枌橑衤复结，栾栌叠施。丹梁虹申以并亘，朱桷森布而支离。绮井列疏以悬蒂，华莲重葩而倒披。齐龙首而涌霤，时梗概於滮池。旅楹闲列，晖鉴抰振。榱题黮&lt;黑逮&gt;，阶盾嶙峋。长庭砥平，锺虡夹陈。风无纤埃，雨无微津。岩岩北阙，南端逌遵。竦峭双碣，方驾比轮。西辟延秋，东启长春。用觐群后，观享颐宾。 左则中朝有赩，听政作寝。匪朴匪，去泰去甚。木无雕锼，土无绨锦。玄化所甄，国风所禀。於前则宣明显阳，顺德崇礼。重闱洞出，锵锵济济。珍树猗猗，奇卉萋萋。蕙风如薰，甘露如醴。禁台省中，连闼对廊。直事所繇，典刑所藏。蔼蔼列侍，金蜩齐光。诘朝陪幄，纳言有章。亚以柱後，执法内侍。符节谒者，典玺储吏。膳夫有官，药剂有司。肴醳顺时，腠理则治。於後则椒鹤文石，永巷壸术。楸梓木兰，次舍甲乙。西南其户，成之匪日。丹青焕炳，特有温室。仪形宇宙，历像贤圣。图以百瑞，綷以藻咏。芒芒终古，此焉则镜。有虞作绘，兹亦等竞。 右则疏圃曲池，下畹高堂。兰渚莓莓，石濑汤汤。弱葼系实，轻叶振芳。奔龟跃鱼，有祭吕梁。驰道周屈於果下，延阁胤宇以经营。飞陛方辇而径西，三台列峙以峥嵘。亢阳台於阴基，拟华山之削成。上累栋而重霤，下冰室而沍冥。周轩中天，丹墀临猋。增构瓘瓘，清尘彯彯。云雀踶甍而矫首，壮翼摛镂於青霄。雷雨窈冥而未半，皦日笼光於绮寮。习步顿以升降，御春服而逍遥。八极可围於寸眸，万物可齐於一朝。长涂牟首，豪徼互经。晷漏肃唱，明宵有程。附以兰锜，宿以禁兵。司卫闲邪，钩陈罔惊。於是崇墉濬洫，婴堞带涘。四门，隆厦重起。凭太清以混成，越埃壒而资始。藐藐标危，亭亭峻趾。临焦原而不怳，谁劲捷而无犭思？与冈岑而永固，非有期乎世祀。阳灵停曜於其表，阴祇蒙雾於其里。菀以玄武，陪以幽林。缭垣开囿，观宇相临。硕果灌丛，围木竦寻。篁筱怀风，蒲陶结阴。回渊漼，积水深。蒹葭，雚蒻森。丹藕凌波而的皪，绿芰泛涛而浸潭。羽翮颉颃，鳞介浮沈。栖者择木，雊者择音。若咆渤澥与姑馀，常鸣鹤而在阴。表清籞，勒虞箴。思国恤，忘从禽。樵苏往而无忌，即鹿纵而匪禁。腜腜坰野，奕奕菑亩。甘荼伊蠢，芒种斯阜。西门溉其前，史起灌其後。墱流十二，同源异口。畜为屯云，泄为行雨。水澍粳稌，陆莳稷黍。黝黝桑柘，油油麻纻。均田画畴，蕃庐错列姜芋充茂，桃李荫翳家安其所，而服美自悦。邑屋相望，而隔逾奕世。 内则街冲辐辏，朱阙结隅。石杠飞梁，出控漳渠。疏通沟以滨路，罗青槐以荫涂。比沧浪而可濯，方步朓而有逾。习习冠盖，莘莘蒸徒。斑白不提，行旅让衢。设官分职，营处署居。夹之以府寺，班之以里闾。其府寺则位副三事，官逾六卿。奉常之号，大理之名。厦屋一揆，华屏齐荣。肃肃阶，重门再扃。师尹爰止。毗代作桢。其闾阎则长寿吉阳，永平思忠。亦有戚里，寘宫之东。闬出长者，巷苞诸公。都护之堂，殿居绮窗。舆骑朝猥，蹀危攵其中。营客馆以周坊，&lt;食芳&gt;宾侣之所集。玮丰楼之闬闳，起建安而首立。葺墙幂室，房庑杂袭。剞劂罔掇，匠积习。广成之传无以畴，街之邸不能及。廓三市而开廛，籍平逵而九达。班列肆以兼罗，设阛阓以襟带。济有无之常偏，距日中而毕会。抗旗亭之峣薛，侈所&lt;兆见&gt;之博大。百隧毂击，连轸万贯，凭轼捶马，袖幕纷半。壹八方而混同，极风采之异观。质剂平而交易，刀布贸而无算。财以工化，贿以商通。难得之货，此则弗容。器周用而长务，物背窳而就攻。不鬻邪而豫贾，著驯风之醇醲。白藏之藏，富有无堤。同赈大内，控引世资，賨幏积墆，琛币充牣。关石之所和钧，财赋之所厎慎。燕弧盈库而委劲，冀马填厩而驵骏。 至乎勍敌纠纷，庶土罔宁。圣武兴言，将曜威灵。介胄重袭，旍旗跃茎。弓珧解檠，矛鋋飘英。三属之甲，缦胡之缨。控弦简发，妙拟更嬴。齐被练而銛戈，袭偏裻以讠贵列。毕出征而中律，执奇正以四伐。硕画精通，目无匪制。推锋积纪，铓气弥锐。三接三捷，既昼亦月。克翦方命，吞灭咆烋。云撤叛换，席卷虔刘。祲威八纮，荒阻率由。洗兵海岛，刷马江洲。振旅甸甸，反旆悠悠。凯归同饮，疏爵普畴。朝无刓印，国无费留。 丧乱既弭而能宴，武人归兽而去战。萧斧戢柯以柙刃，虹旍摄麾以就卷。斟洪范，酌典宪。观所恒，通其变。上垂拱而司契，下缘督而自劝。道来斯贵，利往则贱。囹圄寂寥，京庾流衍。於时东鳀即序，西倾顺轨。荆南怀憓，朔北思韪。绵绵迥涂，骤山骤水。襁负赆贽，重译贡篚。髽首之豪，鐻耳之杰。服其荒服。敛衽魏阙。置酒文昌，高张宿设。其夜未遽，庭燎晢々。有客祁祁，载华载裔。岌岌冠縰，累累辫发。清酤如济，浊醪如河。冻醴流澌，温酎跃波。丰肴衍衍，行庖皤皤。愔愔醧宴，酣湑无哗延广乐，奏九成。冠韶夏，冒六茎。傮响起，疑震霆。天宇骇，地庐惊。亿若大帝之所兴作，二嬴之所曾聆。金石丝竹之恒韵，匏土革木之常调。干戚羽旄之饰好，清讴微吟之要妙。世业之所日用，耳目之所闻觉。杂糅纷错，兼该泛博。鞮鞻所掌之音，韎昧任禁之曲。以娱四夷之君，以睦八荒之俗。 既苗既狩，爰游爰豫。藉田以礼动，大阅以义举。备法驾，理秋御。显文武之壮观，迈梁驺之所著。林不槎枿，泽不伐夭。斧斨以时，罾以道。德连木理，仁挺芝草。皓兽为之育薮，丹鱼为之生沼。矞云翔龙，泽马亍阜。山图其石，川形其宝。莫黑匪乌，三趾而来仪。莫赤匪狐，九尾而自扰。嘉颖离合以汤汤，醴泉涌流而浩浩。显祯祥以曲成，固触物而兼造。盖亦明灵之所酬酢，休徵之所伟兆。 旼々率土，迁善罔匮。沐浴福应，宅心醰粹。馀粮栖亩而弗收，颂声载路而洋溢。河洛开奥，符命用出。翩翩黄鸟，衔书来讯人谋所尊，鬼谋所秩。刘宗委驭，巽其神器。闚玉策於金縢，案图於石室。考历数之所在，察五德之所莅。量寸旬，涓吉日。陟中坛，即帝位。改正朔，易服色。继绝世，脩废职。徽帜以变，器械以革。显仁翌明，藏用玄默。菲言厚行，陶化染学。雠校篆籀，篇章毕觌。优贤著於扬历，匪孽形於亲戚。本枝别干，蕃屏皇家。勇若任城，才若东阿。抗旍则威噞秋霜，摛翰则华纵春葩。英喆雄豪，佐命帝室。相兼二八，将猛四七。赫赫震震，开务有谧。故令斯民睹泰阶之平，可比屋而为一。 算祀有纪，天禄有终。传业禅祚，高谢万邦。皇恩绰矣，帝德冲矣。让其天下，臣至公矣。荣操行之独得，超百王之庸庸。追亘卷领与结绳，睠留重华而比踪。尊卢赫胥，羲农有熊。虽自以为道，洪化以为隆。世笃玄同，奚遽不能与之踵武而齐其风？是故料其建国，析其法度。谘其考室，议其举厝。复之而无斁，申之而有裕。非疏粝之士所能精，非鄙俚之言所能具。“至於山川之倬诡，物产之魁殊。或名奇而见称，或实异而可书。生生之所常厚，洵美之所不渝。其中则有鸳鸯交谷，虎涧龙山。掘鲤之淀，盖节之渊。嬛嬛精卫，衔木偿怨。常山平干，钜鹿河间。列真非一，往往出焉。昌容练色，犊配眉连。玄俗无影，木羽偶仙。琴高沈水而不濡，时乘赤鲤而周旋。师门使火以验术，故将去而林燔。易阳壮容，卫之稚质。邯郸鵕步，赵之鸣瑟。真定之梨，故安之栗。醇酎中山，流湎千日。淇洹之笋，信都之枣。雍丘之粱，清流之稻。锦绣襄邑，罗绮朝歌。绵纩房子，缣裛清河。若此之属，繁富夥够。可单究，是以抑而未罄也。盖比物以错辞，述清都之闲丽。虽选言以简章，徒九复而遗旨。览大易与春秋，判殊隐而一致。末上林之隤墙，本前脩以作系。 其军容弗犯，信其果毅。纠华绥戎，以戴公室。元勋配管敬之绩，歌锺析邦君之肆。则魏绛之贤有令闻也。闲居隘巷，室迩心遐。富仁宠义，职竞弗罗。千乘为之轼庐，诸侯为之止戈。则干木之德自解纷也。贵非吾尊，重士逾山。亲御监门，嗛嗛同轩。搦秦起赵。威振八蕃。则信陵之名若兰芬也。英辩荣枯，能济其厄。位加将相，窒隙之策。四海齐锋，一口所敌，张仪、张禄亦足云也。 搉惟庸蜀与鸲鹊同窠，句吴与黾同穴。一自以为禽鸟，一自以为鱼鳖。山阜猥积而踦　区，泉流迸集而咉咽。隰壤瀸漏而沮洳，林薮石留而芜秽。穷岫泄云，日月恒翳。宅土熇暑，封疆障疠。蔡莽螫剌，昆虫毒噬。汉罪流御，秦馀徙&lt;列巾&gt;。宵貌蕞陋，禀质脆。巷无杼首，里罕耆耋。或魋髻而左言，或镂肤而钻发。或明发而嬥歌，或浮泳而卒岁。风俗以果为婳，人物以戕害为艺。威仪所不摄，宪章所不缀。由重山之束厄，因长川之裾势。距远关以闚，时高樔而陛制。薄戍绵幂，无异蛛蝥之网；弱卒琐甲，无异螳螂之卫。 与先世而常然，虽信险而剿绝。揆既往之前迹，即将来之後辙。成都迄已倾覆，建邺则亦颠沛。顾非累卵於叠釭，焉至观形而怀怛！权假日以馀荣，比朝华而菴蔼。览麦秀与黍离，可作谣於吴会。” 先生之言未卒，吴蜀二客，矍焉相顾，倏焉失所。有靦瞢容，神形茹。气离坐，倏墨而谢。曰：“仆党清狂，怵迫闽濮。习蓼虫之忘辛，玩进退之惟谷。非常寐而无觉，不睹皇舆之轨躅。过以亻凡剽之单慧，历执古之醇听。兼重以崒缪，偭辰光而罔定。先生玄识，深颂靡测。得闻上德之至盛，匪同忧於有圣。抑若春霆发响，而惊蛰飞竞。潜龙浮景，而幽泉高镜。虽星有风雨之好，人有异同之性。庶觌蔀家与剥庐，非苏世而居正。且夫寒谷丰黍，吹律暖之也。昬情爽曙，箴规显之也。虽明珠兼寸，尺璧有盈。曜车二六，三倾五城，未若申锡典章之为远也。”亮曰：“日不双丽，世不两帝。天经地纬，理有大归。安得齐给守其小辩也。”吴都赋东吴王孙冁然而咍，曰：“夫上图景宿，辨於天文者也。下料物土，析於地理者也。古先帝代，曾览八纮之洪绪。一六合而光宅，翔集遐宇。鸟策篆素，玉牒石记。乌闻梁岷有陟方之馆、行宫之基欤？而吾子言蜀都之富，禺同之有。玮其区域，美其林薮。矜巴汉之阻，则以为袭险之右。徇蹲鸱之沃，则以为世济阳九。龌龊而算，顾亦曲士之所叹也。旁魄而论都，抑非大人之壮观也。何则？土壤不足以摄生，山川不足以周卫。公孙国之而破，诸葛家之而灭。兹乃丧乱之丘墟，颠覆之轨辙。安可以俪王公而著风烈也？玩其碛砾而不窥玉渊者，未知骊龙之所蟠也。习其弊邑而不睹上邦者，未知英雄之所躔也。 “子独未闻大吴之巨丽乎？且有吴之开国也，造自太伯，宣於延陵。盖端委之所彰，高节之所兴。建至德以创洪业，世无得而显称。由克让以立风俗，轻脱鵕於千乘。若率土而论都，则非列国之所觖望也。故其经略，上当星纪。拓土画疆，卓荦兼并。包括干越，跨蹑蛮荆。婺女寄其曜，翼轸寓其精。指衡岳以镇野，目龙川而带坰。 “尔其山泽，则嵬嶷峣屼，?婴冥郁岪。溃渱泮汗，滇氵眄淼漫。或涌川而开渎，或吞江而纳汉。磈々，滮々涆々。?钦碒乎数州之间，灌注乎天下之半。百川派别，归海而会。控清引浊，混涛并濑。濆薄沸腾，寂寥长迈。濞焉汹汹，隐焉潏潏。出乎大荒之中，行乎东极之外。经扶桑之中林，包汤谷之滂沛。潮波汨起，回复万里。歊雾漨浡，云蒸昏昧。泓澄?#91;，澒溶沆漾。莫测其深，莫究其广。澶湉漠而无涯，牜怱有流而为长。朅异之所丛育，鳞甲之所集往。 “於是乎长鲸吞航，修鲵吐浪。跃龙腾蛇，鲛鲻琵琶。王鲔鯸鲐，鮣龟鱕?昔。乌贼拥剑，鼊鲭鳄。涵泳乎其中。葺鳞镂甲，诡类舛错。溯洄顺流，噞喁沈浮。鸟则鹍鸡鸀鳿\\\\\\，鹴鹄鹭鸿。鶢鶋避风，候雁造江。鸂敕?鷛渠?，　鹤鹙鸧。鹳鸥鹢鸬，氾滥乎其上。湛淡羽仪，随波参差。理翮整翰，容与自玩。雕啄蔓藻，刷荡漪澜。鱼鸟聱耴，万物蠢生。芒芒黖々，慌罔奄欻，神化翕忽，函幽育明。穷性极形，盈虚自然。蚌蛤珠胎，与月亏全。巨鳌赑屃，首冠灵山。大鹏缤翻，翼若垂天。振荡汪流，雷抃重渊。殷动宇宙，胡可胜原！ “岛屿绵邈，洲渚冯隆。旷瞻迢递，迥眺冥蒙。珍怪丽，奇隙充。径路绝，风云通。洪桃屈盘，丹桂灌丛。琼枝抗茎而敷蕊，珊瑚幽茂而玲珑。增冈重阻，列真之宇。玉堂对溜，石室相距。蔼蔼翠幄，?弱?弱素女。江斐於是往来，海童於是宴语。斯实神妙之响象，嗟难得而覙缕！ “尔乃地势坱圠，卉木镺蔓。遭薮为圃，值林为苑。异荂蓲，夏晔冬蒨。方志所辨，中州所羡。草则藿蒳豆蔻，姜汇非一。江蓠之属，海苔之类。纶组紫绛，食葛香茅。石帆水松，东风扶留。布濩皋泽，蝉联陵丘。夤缘山岳之岊，幂历江海之流。扤白蒂，衔朱蕤。郁兮?茂，晔兮菲菲。光色炫晃，芬馥肸蚃。职贡纳其包匦，离骚咏其宿莽。木则枫柙櫲樟，栟榈枸桹。绵杬杶栌，文欀桢橿。平仲桾櫏，松梓古度。楠榴之木，相思之树。宗生高冈，族茂幽阜。擢本千寻，垂荫万亩。攒柯挐茎，重葩殗叶。轮囷蚪蟠，鳞接。荣色杂糅，绸缪缛绣。宵露霮感，旭日晻孛。与风飖飏，&lt;风幼&gt;浏飕飗。鸣条律畅，飞音响亮。盖象琴筑并奏，笙竽俱唱。其上则猿父哀吟，犭军子长啸。狖鼯猓然，腾趠飞超。争接县垂，竞游远枝。惊透沸乱，牢落翚散。其下则有枭羊麡狼，猰?犭区象。乌菟之族，犀兕之党。钩爪锯牙，自成锋颖。精若燿星，声若云霆。名载於山经，形镂於夏鼎。 “其竹则筼筜箖箊，桂箭射筒。柚梧有篁，篻簩有丛。苞笋抽节，往往萦结。绿叶翠茎，冒霜停雪。橚矗森萃，蓊茸萧瑟。檀栾蝉蜎，玉润碧鲜。梢云无以逾，嶰谷弗能连。鸑鷟食其实，鹓雏扰其间。其果则丹橘馀甘，荔枝之林。槟榔无柯，椰叶无阴。龙眼橄榄，榴御霜。结根比景之阴，列挺衡山之阳。素华斐，丹秀芳。临青壁，系紫房。鹧鸪南翥而中留，孔雀綷羽以翱翔。山鸡归飞而来栖，翡翠列巢以重行。其琛赂则琨瑶之阜，铜锴之垠。火齐之宝，骇鸡之珍。赪丹明玑，金华银朴。紫贝流黄，缥碧素玉。隐赈崴，杂插幽屏。精曜潜颖，硩陊山谷。碕岸为之不枯，林木为之润黩。隋侯於是鄙其夜光，宋王於是陋其结绿。“其荒陬谲诡，则有龙穴内蒸，云雨所储。陵鲤若兽，浮石若桴。双则比目，片则王馀。穷陆饮木，极沈水居。泉室潜织而卷绡，渊客慷慨而泣珠。开北户以向日，齐南冥於幽都。其四野，则畛畷无数，膏腴兼倍。原隰殊品，窊隆异等。象耕鸟耘，此之自与。穱秀菰穗，於是乎在。煮海为盐，采山铸钱。国税再熟之稻，乡贡八蚕之绵。 “徒观其郊隧之内奥，都邑之纲纪。霸王之所根柢，开国之所基趾。郛郭周匝，重城结隅。通门二八，水道陆衢。所以经始，用累千祀。宪紫宫以营室，廓广庭之漫漫。寒暑隔阂於邃宇，虹霓回带於云馆。所以跨跱焕炳万里也。造姑苏之高台，临四远而特建，带朝夕之浚池，佩长洲之茂苑。窥东山之府，则环宝溢目；海陵之仓，则红粟流衍。起寝庙於武昌，作离宫於建业。阐阖闾之所营，采夫差之遗法。抗神龙之华殿，施荣楯而捷猎。崇临海之崔巍，饰赤乌之韡晔。东西胶葛，南北峥嵘。房栊对櫎，连阁相经。阍闼谲诡，异出奇名。左称弯碕，右号临硎。雕栾镂楶，青琐丹楹。图以云气，画以仙灵。虽兹宅之夸丽，曾未足以少宁。思比屋於倾宫，毕结瑶而构琼。高闱有闶，洞门方轨。朱阙双立，驰道如砥。树以青槐，亘以绿水。玄荫眈眈，清流亹亹。列寺七里，侠栋阳路。屯营栉比，解署釭布。横塘查下，邑屋隆夸。长干延属，飞甍舛互。 “其居则高门鼎贵，魁岸豪杰。虞魏之昆，顾陆之裔。歧嶷继体，老成弈世。跃马叠迹，朱轮累辙。陈兵而归，兰锜内设。冠盖云荫，闾阎阗噎。其邻则有任侠之靡，轻訬之客。缔交翩翩，亻宝从弈弈。出蹑珠履，动以千百。里宴巷饮，飞觞举白。翘关扛鼎。拚射壶博。鄱阳暴谑，中酒而作。 “於是乐只衎而欢饫无匮，都辇殷而四奥来暨。水浮陆行，方舟结驷。唱棹转毂，昧旦永日。开市朝而并纳，横阛阓而流溢。混品物而同廛，并都鄙而为一。士女伫眙，商贾骈比土}。纻衣絺服，杂沓傱萃。轻舆按辔以经隧，楼船举颿而过肆。果布辐凑而常然，致远流离与珂。纟集贿纷纭，器用万端。金镒磊砢，珠琲阑干。桃笙象簟，韬於筒中；蕉葛升越，弱於罗纨。泶犭翏，交贸相竞。喧哗喤呷，芬葩荫映。挥袖风飘而红尘昼昬；流汗霡霂而中逵泥泞。 “富中之甿，货殖之选。乘时射利，财丰巨万。竞其区宇，则并疆兼巷；矜其宴居，则珠服玉馔。趫材悍壮，此焉比庐。捷若庆忌，勇若专诸。危冠而出，竦剑而趋。扈带鲛函，扶揄属镂藏鍦於人，去&lt;盾戈&gt;自闾。家有鹤膝，户有犀渠。军容蓄用，器械兼储。吴钩越棘，纯钧湛卢。戎车盈於石城，戈船掩乎江湖。 “露往霜来，日月其除。草木节解，鸟兽腯肤。观鹰隼，诫征夫。坐组甲，建祀姑。命官帅而拥铎，将校猎乎具区。乌浒狼荒，夫南西屠。儋耳黑齿之酋，金邻象郡之渠。戊矞，靸霅警捷，先驱前涂。俞骑骋路，指南司方。出车槛槛，被练锵锵。吴王乃巾玉辂，轺骕骦。旗鱼须，常重光。摄乌号，佩干将。羽旄扬蕤，雄戟耀芒。贝胄象弭，织文鸟章。六军袀服，四骐龙骧。峭格周施，罿罻普张。罼鶒琐结，罠氾连纲。阹以九疑，御以沅湘。輶轩蓼扰，彀骑炜煌。袒裼徒搏，拔距投石之部。猿臂骿胁，狂趭犷猤。鹰瞵鹗视，じす翊。若离若合者，相与腾跃乎莽　之野。干卤殳鋋，旸夷勃卢之旅。长&lt;矛殳&gt;短兵，直发驰骋。儇佻坌并，衔枚无声。悠悠旆旌者，相与聊浪乎昧莫之坰。钲鼓叠山，火烈熛林。飞爓浮烟，载霞载阴。菈擸雷硠，崩峦弛岑。鸟不择木，兽不择音。&lt;虎武&gt;甝，&lt;系页&gt;麋麖。蓦六驳，追飞生。弹鸶鶁，射猱犭廷。白雉落，黑鸩零。陵绝???嶕，聿越巉险。跇逾竹柏，猭杞柟。封豨，神螭掩。刚镞润，霜刃染。 “於是弭节顿辔，齐镳驻跸。徘徊倘佯，寓目幽蔚。览将帅之拳勇，与士卒之抑扬。羽族以觜距为刀铍，毛群以齿角为矛铗，皆体著而应卒。所以挂扢而为创痏，冲踤而断筋骨。莫不衄锐挫芒，拉捭摧藏。虽有石林之岝崿，请攘臂而靡之；虽有雄虺之九首，将抗足而跐之。颠覆巢居，剖破窟宅。仰攀鵕鸃，俯蹴豺敠。刦剞熊罴之室，剽掠虎豹之落。猩猩啼而就禽，笑而被格。屠巴蛇，出象骼。斩鹏翼，掩广泽。轻禽狡兽，周章夷犹。狼跋乎中，忘其所以睒睗，失其所以去就。魂褫气慑而自踢　伏者，应弦饮羽，形偾景僵者，累积而增益，杂袭错缪。倾薮薄，倒岬岫。岩穴无豜豵，翳荟无鹿需}鹨。思假道於丰隆，披重霄而高狩。笼乌兔於日月，穷飞走之栖宿。“嶰涧閴，冈岵童。罾罘满，效获众。回靶乎行邪，睨观鱼乎三江。泛舟航於彭蠡，浑万艘而既同。弘舸连舳，巨槛接舻。飞云盖海，制非常模。叠华楼而岛跱，时仿於方壶。比鹢首而有裕，迈馀皇於往初。张组帏，构流苏。开轩幌，镜水区。槁工楫师，选自闽禺。习御长风，狎玩灵胥。责千里於寸阴，聊先期而须臾。棹讴唱，箫籁鸣。洪流响，渚禽惊。弋磻放，稽鹪明?。虞机发，留　。钩铒纵横，网罟接绪。术兼詹公，巧倾任父。筌?亘亸，鲡鲿魦。罩两魪，罺鰝虾。乘鲎鼋鼍，同罛共罗。沈虎潜鹿，馽龓僒束。鲸辈中於群犗，搀抢暴出而相属。虽复鲤，无临河而钓异射鲋於井谷。 “结轻舟而竞逐，迎潮水而振缗。想萍实之复形，访灵夔於鲛人。精卫衔石而遇缴，文鳐夜飞而触纶。北山亡其翔翼，西海失其游鳞。雕题之士，镂身之卒。比饰虬龙，蛟螭与对。简其华质，则费锦缋。料其虓勇，则雕悍狼戾。相与昧潜险，搜环奇。摸蝳蝐，扪觜?隽。剖巨蚌於回渊，濯明月於涟漪。 “毕天下之至异，讫无索而不臻。溪壑为之一罄，川渎为之中贫。哂澹台之见谋，聊袭海而徇珍。载汉女於后舟，追晋贾而同尘。汨乘流以砰宕，翼飔风之&lt;风刘&gt;々。直冲涛而上濑，常沛沛以悠悠。汔可休而凯归，揖天吴与阳侯。指包山而为期，集洞庭而淹留。数军实乎桂林之苑，飨戎旅乎落星之楼。置酒若淮泗，积肴若山丘。飞轻轩而酌绿酃，方双辔而赋珍羞。饮烽起，釂鼓震。士遗倦，众怀欣。幸乎馆娃之宫，张女乐而娱群臣。罗金石与丝竹，若钧天之下陈。登东歌，操南音。胤阳阿，咏韎任。荆艳楚舞，吴愉越吟。翕习容裔，靡靡愔愔。 “若此者，与夫唱和之隆响，动锺鼓之铿耾。有殷坻颓於前，曲度难胜。皆与谣俗汁协，律吕相应。其奏乐也，则木石润色；其吐哀也，则凄风暴兴。或超延露而驾辩，或逾绿水而采菱。军马弭髦而仰秣，渊鱼竦鳞而上升。酣湑半，八音并。欢情留，良辰征。鲁阳挥戈而高麾，回曜灵於太清。将转西日而再中，齐既往之精诚。 “昔者夏后氏朝群臣於兹土，而执玉帛者以万国。盖亦先生之所高会，而四方之所轨则。春秋之际，要盟之主。阖闾信其威，夫差穷其武。内果伍员之谋，外骋孙子之奇。胜强楚於柏举，栖劲越於会稽。阙沟乎商鲁，争长於黄池。徒以江湖嶮陂，物产殷充。绕溜未足言其固，郑白未足语其丰。士有陷坚之锐，俗有节概之风。睚眦则挺剑，喑呜则弯弓。拥之者龙腾，据之者虎视。麾城若振槁，搴旗若顾指。虽带甲一朝，而元功远致。虽累叶百叠，而富强相继。乐湑衎其方域，列仙集其土地。桂父练形而易色，赤须蝉蜕而附丽。中夏比焉，毕世而罕见，丹青图其珍玮，贵其宝利也。舜禹游焉，没齿而忘归，精灵留其山阿，玩其奇丽也。剖判庶士，商搉万俗。国有郁鞅而显敞，邦有湫厄而踡跼。伊兹都之函弘，倾神州而韫椟。仰南斗以斟酌，兼二仪之优渥。 “繇此而揆之，西蜀之於东吴，小大之相绝也，亦犹棘林萤燿，而与夫木龙烛也。否泰之相背也，亦犹帝之悬解，而与桎梏疏属也。庸可共世而论巨细，同年而议丰确乎？暨其幽遐独邃，寥廓闲奥。耳目之所不该，足趾之所不蹈。倜傥之极异，誳诡之殊事，藏理於终古，而未寤於前觉也。若吾子之所传，孟浪之遗言，略举其梗概，而未得其要妙也。”蜀都赋有西蜀公子者，言于东吴王孙，曰：盖闻天以日月为纲，地以四海为纪。九土星分，万国错跱。崤函有帝皇之宅，河洛为王者之里。吾子岂亦曾闻蜀都之事欤？请为左右扬搉而陈之。 夫蜀都者，盖兆基于上世，开国于中古。廓灵关以为门，包玉垒而为宇。带二江之双流，抗峨眉之重阻。水陆所凑，兼六合而交会焉；丰蔚所盛，茂八区而庵蔼焉。 于前则跨蹑犍牂，枕倚交趾。经途所亘，五千余里。山阜相属，含溪怀谷。岗峦纠纷，触石吐云。郁葐蒕以翠微，崛巍巍以峨峨。干青霄而秀出，舒丹气而为霞。龙池瀑濆其隈，漏江伏流溃其阿。汩若汤谷之扬涛，沛若蒙汜之涌波。于是乎邛竹缘岭，菌桂临崖。旁挺龙目，侧生荔枝。布绿叶之萋萋，结朱实之离离。迎隆冬而不凋，常晔晔以猗猗。孔翠群翔，犀象竞驰。白雉朝雊，猩猩夜啼。金马骋光而绝景，碧鸡儵忽而曜仪。火井沈荧于幽泉，高爓飞煽于天垂。其间则有虎珀丹青，江珠瑕英。金沙银砾，符采彪炳，晖丽灼烁。 于后则却背华容，北指昆仑。缘以剑阁，阻以石门。流汉汤汤，惊浪雷奔。望之天回，即之云昏。水物殊品，鳞介异族。或藏蛟螭，或隐碧玉。嘉鱼出于丙穴，良木攒于褒谷。其树则有木兰梫桂，杞櫹椅桐，椶枒楔枞。楩柟幽蔼于谷底，松柏蓊郁于山峰。擢修干，竦长条。扇飞云，拂轻霄。羲和假道于峻歧，阳乌回翼乎高标。巢居栖翔，聿兼邓林。穴宅奇兽，窠宿异禽。熊罴咆其阳，雕鹗鴥其阴。猿狖腾希而竞捷，虎豹长啸而永吟。 于东则左绵巴中，百濮所充。外负铜梁于宕渠，内函要害于膏腴。其中则有巴菽巴戟，灵寿桃枝。樊以蒩圃，滨以盐池。蟞蛦山栖，鼋龟水处。潜龙蟠于沮泽，应鸣鼓而兴雨。丹沙赩炽出其阪，蜜房郁毓被其阜。山图采而得道，赤斧服而不朽。若乃刚悍生其方，风谣尚其武。奋之则賨旅，玩之则渝舞。锐气剽于中叶，蹻容世于乐府。 于西则右挟岷山，涌渎发川。陪以白狼，夷歌成章。坰野草昧，林麓黝儵。交让所植，蹲鸱所伏。百药灌丛，寒卉冬馥。异类众伙，于何不育？其中则有青珠黄环，碧砮芒消。或丰绿荑，或蕃丹椒。麋芜布濩于中阿，风连莚蔓于兰皋。红葩紫饰，柯叶渐苞。敷橤葳蕤，落英飘飖。神农是尝，卢跗是料。芳追气邪，味蠲疠痟。 其封域之内，则有原隰坟衍，通望弥博。演以潜沬，浸以绵雒。沟洫脉散，疆里绮错。黍稷油油，稻莫莫。指渠口以为云门，洒滮池而为陆泽。虽星毕之滂遝，尚未齐其膏液。 尔乃邑居隐赈，夹江傍山。栋宇相望，桑梓接连。家有盐泉之井，户有橘柚之园。其园则林檎枇杷，橙柿梬楟。榹桃函列，梅李罗生。百果甲宅，异色同荣。朱樱春熟，素柰夏成。若乃大火流，凉风厉。白露凝，微霜结。紫梨津润，樼栗罅发。蒲陶乱溃，若榴竞裂。甘至自零，芬芬酷烈。其园则有蒟蒻茱萸，瓜畴芋区。甘蔗辛姜，阳蓲阴敷。日往菲薇，月来扶疏。任土所丽，众献而储。 其沃瀛则有攒蒋丛蒲，绿菱红莲。杂以蕴藻，糅以苹蘩。总茎柅柅，裛叶蓁蓁。蕡实时味，王公羞焉。其中则有鸿俦鹄侣，振鹭鹈鹕。晨凫旦至，候雁衔芦。木落南翔，冰泮北徂。云飞水宿，哢吭清渠。其深则有白鼋命鳖，玄獭上祭。鳣鲔鳟鲂，鮷鳢鲨鲿。差鳞次色，锦质报章。跃涛戏濑，中流相忘。于是乎金城石郭，兼帀中区。既丽且崇，实号成都。辟二九之通门，画方轨之广涂。营新宫于爽垲，拟承明而起庐。结阳城之延阁，飞观榭乎云中。开高轩以临山，列绮窗而瞰江。内则议殿爵堂，武义虎威。宣化之闼，崇礼之闱。华阙双邈，重门洞开。金铺交映，玉题相晖。外则轨躅八达，里闬对出。比屋连甍，千庑万室。亦有甲第，当衢向术。坛宇显敞，高门纳驷。庭扣钟磬，堂抚琴瑟。匪葛匪姜，畴能是恤？ 亚以少城，接乎其西。市廛所会，万商之渊。列隧百重，罗肆巨千。贿货山积，纤丽星繁。都人士女，袨服靓妆。贾贸墆鬻，舛错纵横。异物崛诡，奇于八方。布有橦华，麫有桄榔。邛杖传节于大夏之邑，蒟酱流味于番禺之乡。舆辇杂沓，冠带混并。累毂叠迹，叛衍相倾。喧哗鼎沸，则哤聒宇宙；嚣尘张天，则埃壒曜灵。阛阓之里，伎巧之家。百室离房，机杼相和。贝锦斐成，濯色江波。黄润比筒，籯金所过。 侈侈隆富，卓郑埒名。公擅山川，货殖私庭。藏镪巨万，鈲摫兼呈。亦以财雄，翕习边城。三蜀之豪，时来时往。养交都邑，结俦附党。剧谈戏论，扼腕抵掌。出则连骑，归从百两。若其旧俗，终冬始春。吉日良辰，置酒高堂，以御嘉宾。金罍中坐，肴烟四陈。觞以清醥，鲜以紫鳞。羽爵执竞，丝竹乃发。巴姬弹弦，汉女击节。起西音于促柱，歌江上之飉厉。纡长袖而屡舞，翩跹跹以裔裔。合樽促席，引满相罚。乐饮今夕，一醉累月。 若夫王孙之属，郤公之伦。从禽于外，巷无居人。并乘骥子，俱服鱼文。玄黄异校，结驷缤纷。西逾金堤，东越玉津。朔别期晦，匪日匪旬。蹴蹈蒙笼，涉寥廓。鹰犬倏眒，罻罗络幕。毛群陆离，羽族纷泊。翕响挥霍，中网林薄。屠麖麋，翦旄麈。带文蛇，跨雕虎。志未骋，时欲晚。追轻翼，赴绝远。出彭门之阙，驰九折之阪。经三峡之峥嵘，蹑五屼之蹇浐。戟食铁之兽，射噬毒之鹿。皛貙氓于葽草，弹言鸟于森木。拔象齿，戾犀角。鸟铩翮，兽废足。 殆而朅来相与，第如滇池，集于江洲。试水客，舣轻舟。娉江婓，与神游。罨翡翠，钓鰋鮋。下高鹄，出潜虬。吹洞箫，发棹讴。感鱘鱼，动阳侯。腾波沸涌，珠贝汜浮。若云汉含星，而光耀洪流。将飨獠者，张帟幕，会平原。酌清酤，割芳鲜。饮御酣，宾旅旋。车马雷骇，轰轰阗阗。若风流雨散，漫乎数百里间。斯盖宅土之所安乐，观听之所踊跃也。焉独三川，为世朝市？ 若乃卓荦奇谲，倜傥罔已。一经神怪，一纬人理。远则岷山之精，上为井络。天帝运期而会昌，景福肸飨而兴作。碧出苌弘之血，鸟生杜宇之魄。妄变化而非常，羌见伟于畴昔。近则江汉炳灵，世载其英。蔚若相如，皭若君平。王褒韡晔而秀发，杨雄含章而挺生。幽思绚道德，摛藻掞天庭。考四海而为儁，当中叶而擅名。是故游谈者以为誉，造作者以为程也。至乎临谷为塞，因山为障。峻岨塍埒长城，豁险吞若巨防。一人守隘，万夫莫向。公孙跃马而称帝，刘宗下辇而自王。由此言之，天下孰尚？故虽兼诸夏之富有，犹未若兹都之无量也。 《蝶恋花·昨夜秋风来万里》宋代·苏轼—昨夜秋风来万里。月上屏帏，冷透人衣袂。有客抱衾愁不寐。那堪玉漏长如岁。羁舍留连归计未。梦断魂销，一枕相思泪。衣带渐宽无别意。新书报我添憔悴。《子鱼论战》先秦·左丘明—二十有二年春，公伐邾，取须句。夏，宋公、卫侯、许男、滕子伐郑。秋，八月丁未，及邾人战于升陉。冬，十有一月己巳朔，宋公及楚人战于泓，宋师败绩。楚人伐宋以救郑。宋公将战。大司马固谏曰：“天之弃商久矣，君将兴之，弗可赦也已。”弗听。冬十一月己巳朔，宋公及楚人战于泓。宋人既成列，楚人未既济。司马曰：“彼众我寡，及其未既济也，请击之。”公曰：“不可。”既济而未成列，又以告。公曰：“未可。”既陈而后击之，宋师败绩。公伤股，门官歼焉。国人皆咎公。公曰：“君子不重伤，不禽二毛。古之为军也，不以阻隘也。寡人虽亡国之余，不鼓不成列。”子鱼曰：“君未知战。勍敌之人，隘而不列，天赞我也。阻而鼓之，不亦可乎？犹有惧焉！且今之勍者，皆我敌也。虽及胡耇，获则取之，何有于二毛？明耻教战，求杀敌也。伤未及死，如何勿重？若爱重伤，则如勿伤；爱其二毛，则如服焉。三军以利用也，金鼓以声气也。利而用之，阻隘可也；声盛致志，鼓儳可也。” 《念奴娇·梅》宋代·辛弃疾—疏疏淡淡，问阿谁、堪比天真颜色。笑杀东君虚占断，多少朱朱白白。雪里温柔，水边明秀，不借春工力。骨清香嫩，迥然天与奇绝。 尝记宝篽寒轻，琐窗人睡起，玉纤轻摘。漂泊天涯空瘦损，犹有当年标格。万里风烟，一溪霜月，未怕欺他得。不如归去，阆苑有个人忆。《清平乐·金风细细》宋代·晏殊—金风细细。叶叶梧桐坠。绿酒初尝人易醉。一枕小窗浓睡。 紫薇朱槿花残。斜阳却照阑干。双燕欲归时节，银屏昨夜微寒。《采蘋》先秦·佚名—于以采蘋？南涧之滨。于以采藻？于彼行潦。于以盛之？维筐及筥。于以湘之？维锜及釜。于以奠之？宗室牖下。谁其尸之？有齐季女。《蓼莪》先秦·佚名—蓼蓼者莪，匪莪伊蒿。哀哀父母，生我劬劳。蓼蓼者莪，匪莪伊蔚。哀哀父母，生我劳瘁。瓶之罄矣，维罍之耻。鲜民之生，不如死之久矣。无父何怙？无母何恃？出则衔恤，入则靡至。父兮生我，母兮鞠我。抚我畜我，长我育我，顾我复我，出入腹我。欲报之德。昊天罔极！南山烈烈，飘风发发。民莫不穀，我独何害！南山律律，飘风弗弗。民莫不穀，我独不卒！《人有负盐负薪者》唐代·李延寿—人有负盐负薪者，同释重担息树阴。少时，且行，争一羊皮，各言藉背之物。久未果，遂讼于官。惠遣争者出，顾州纪纲曰：“以此羊皮可拷知主乎?”群下咸无答者。惠令人置羊皮席上，以杖击之，见少盐屑，曰：“得其实矣。”使争者视之，负薪者乃伏而就罪。《太原早秋》唐代·李白—岁落众芳歇，时当大火流。霜威出塞早，云色渡河秋。梦绕边城月，心飞故国楼。思归若汾水，无日不悠悠。《问说》清代·刘开—君子之学必好问。问与学，相辅而行者也。非学无以致疑，非问无以广识；好学而不勤问，非真能好学者也。理明矣，而或不达于事；识其大矣，而或不知其细，舍问，其奚决焉？贤于己者，问焉以破其疑，所谓“就有道而正”也。不如己者，问焉以求一得，所谓“以能问于不能，以多问于寡”也。等于己者，问焉以资切磋，所谓交相问难(nàn)，审问而明辨之也。《书》不云乎？“好问则裕。”孟子论：“求放心”，而并称曰“学问之道”，学即继以问也。子思言“尊德性”，而归于“道问学”，问且先于学也。古之人虚中乐善，不择事而问焉，不择人而问焉，取其有益于身而已。是故狂夫之言，圣人择之，刍荛(ráo)之微，先民询之，舜以天子而询于匹夫，以大知而察及迩言，非苟为谦，诚取善之弘也。三代而下，有学而无问，朋友之交，至于劝善规过足矣，其以义理相咨访，孜孜焉唯进修是急，未之多见也，况流俗乎？是己而非人，俗之同病。学有未达，强以为知；理有未安，妄以臆度。如是，则终身几无可问之事。贤于己者，忌之而不愿问焉；不如己者，轻之而不屑问焉；等于己者，狎xiá之而不甘问焉，如是，则天下几无可问之人。人不足服矣，事无可疑矣，此唯师心自用耳。夫自用，其小者也；自知其陋而谨护其失，宁使学终不进，不欲虚以下人，此为害于心术者大，而蹈之者常十之八九。不然，则所问非所学焉：询天下之异文鄙事以快言论；甚且心之所已明者，问之人以试其能，事之至难解者，问之人以穷其短。而非是者，虽有切于身心性命之事，可以收取善之益，求一屈己焉而不可得也。嗟乎！学之所以不能几(jī)于古者，非此之由乎？且夫不好问者，由心不能虚也；心之不虚，由好学之不诚也。亦非不潜心专力之敌，其学非古人之学，其好亦非古人之好也，不能问宜也。智者千虑，必有一失。圣人所不知，未必不为愚人之所知也；愚人之所能，未必非圣人之所不能也。理无专在，而学无止境也，然则问可少耶？《周礼》，外朝以询万民，国之政事尚问及庶人，是故贵可以问贱，贤可以问不肖，而老可以问幼，唯道之所成而已矣。孔文子不耻下问，夫子贤之。古人以问为美德，而并不见其有可耻也，后之君子反争以问为耻，然则古人所深耻者，后世且行之而不以为耻者多矣，悲夫！《清明日》唐代·温庭筠—清娥画扇中，春树郁金红。出犯繁花露，归穿弱柳风。 马骄偏避幰，鸡骇乍开笼。柘弹何人发，黄鹂隔故宫。《芳心苦·杨柳回塘》宋代·贺铸—杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。 返照迎潮，行云带雨。依依似与骚人语。当年不肯嫁春风，无端却被秋风误。《无题·油壁香车不再逢》宋代·晏殊—油壁香车不再逢，峡云无迹任西东。梨花院落溶溶月，柳絮池塘淡淡风。几日寂寥伤酒后，一番萧索禁烟中。鱼书欲寄何由达，水远山长处处同。《春江花月夜二首》唐代·张子容—林花发岸口，气色动江新。此夜江中月，流光花上春。 分明石潭里，宜照浣纱人。 交甫怜瑶珮，仙妃难重期。沉沉绿江晚，惆怅碧云姿。 初逢花上月，言是弄珠时。 《减字木兰花·莺初解语》宋代·苏轼—莺初解语，最是一年春好处。微雨如酥，草色遥看近却无。休辞醉倒，花不看开人易老。莫待春回，颠倒红英间绿苔。《沁园春·孤馆灯青》宋代·苏轼—孤馆灯青，野店鸡号，旅枕梦残。渐月华收练，晨霜耿耿；云山摛锦，朝露漙漙。世路无穷，劳生有限，似此区区长鲜欢。微吟罢，凭征鞍无语，往事千端。当时共客长安，似二陆初来俱少年。有笔头千字，胸中万卷；致君尧舜，此事何难？用舍由时，行藏在我，袖手何妨闲处看。身长健，但优游卒岁，且斗尊前。《赠秀才入军·其十四》魏晋·嵇康—息徒兰圃，秣马华山。流磻平皋，垂纶长川。目送归鸿，手挥五弦。俯仰自得，游心太玄。嘉彼钓叟，得鱼忘筌。郢人逝矣，谁与尽言？《卜算子·十载仰高明》宋代·赵长卿—十载仰高明，一见心相许。来日孤舟西水门，风饱征帆腹。 后夜起相思，明月清江曲。若见秋风寒雁来，能寄音书否。《水调歌头·隐括杜牧之齐山诗》宋代·朱熹—江水浸云影，鸿雁欲南飞。携壶结客何处？空翠渺烟霏。尘世难逢一笑，况有紫萸黄菊，堪插满头归。风景今朝是，身世昔人非。酬佳节，须酩酊，莫相违。人生如寄，何事辛苦怨斜晖。无尽今来古往，多少春花秋月，那更有危机。与问牛山客，何必独沾衣。《春雨》唐代·徐凝—花时闷见联绵雨，云入人家水毁堤。 昨日春风源上路，可怜红锦枉抛泥。《秋下荆门》唐代·李白—霜落荆门江树空，布帆无恙挂秋风。此行不为鲈鱼鲙，自爱名山入剡中。《致酒行》唐代·李贺—零落栖迟一杯酒，主人奉觞客长寿。主父西游困不归，家人折断门前柳。吾闻马周昔作新丰客，天荒地老无人识。空将笺上两行书，直犯龙颜请恩泽。我有迷魂招不得，雄鸡一声天下白。少年心事当拿云，谁念幽寒坐呜呃。(拿云 一作：拂云 / 擎云)《劳劳亭》唐代·李白—天下伤心处，劳劳送客亭。春风知别苦，不遣柳条青。《过香积寺》唐代·王维—不知香积寺，数里入云峰。古木无人径，深山何处钟。泉声咽危石，日色冷青松。薄暮空潭曲，安禅制毒龙。《水槛遣心二首》唐代·杜甫—去郭轩楹敞，无村眺望赊。澄江平少岸，幽树晚多花。细雨鱼儿出，微风燕子斜。城中十万户，此地两三家。蜀天常夜雨，江槛已朝晴。叶润林塘密，衣干枕席清。不堪祗老病，何得尚浮名。浅把涓涓酒，深凭送此生。《国风·邶风·凯风》先秦·佚名—凯风自南，吹彼棘心。棘心夭夭，母氏劬劳。凯风自南，吹彼棘薪。母氏圣善，我无令人。爰有寒泉？在浚之下。有子七人，母氏劳苦。睍睆黄鸟，载好其音。有子七人，莫慰母心。《梅花》唐代·罗邺—繁如瑞雪压枝开，越岭吴溪免用栽。却是五侯家未识，春风不放过江来。《塞下曲六首》唐代·李白—五月天山雪，无花只有寒。笛中闻折柳，春色未曾看。晓战随金鼓，宵眠抱玉鞍。愿将腰下剑，直为斩楼兰。天兵下北荒，胡马欲南饮。横戈从百战，直为衔恩甚。握雪海上餐，拂沙陇头寝。何当破月氏，然后方高枕。骏马似风飙，鸣鞭出渭桥。弯弓辞汉月，插羽破天骄。阵解星芒尽，营空海雾消。功成画麟阁，独有霍嫖姚。白马黄金塞，云砂绕梦思。那堪愁苦节，远忆边城儿。萤飞秋窗满，月度霜闺迟。摧残梧桐叶，萧飒沙棠枝。无时独不见，流泪空自知。塞虏乘秋下，天兵出汉家。将军分虎竹，战士卧龙沙。边月随弓影，胡霜拂剑花。玉关殊未入，少妇莫长嗟。烽火动沙漠，连照甘泉云。汉皇按剑起，还召李将军。兵气天上合，鼓声陇底闻。横行负勇气，一战净妖氛。《渌水曲》唐代·李白—渌水明秋月，南湖采白蘋。荷花娇欲语，愁杀荡舟人。《菩萨蛮·劝君今夜须沉醉》唐代·韦庄—劝君今夜须沉醉，尊前莫话明朝事。珍重主人心，酒深情亦深。须愁春漏短，莫诉金杯满。遇酒且呵呵，人生能几何。《山房春事二首》唐代·岑参—风恬日暖荡春光，戏蝶游蜂乱入房。数枝门柳低衣桁，一片山花落笔床。梁园日暮乱飞鸦，极目萧条三两家。庭树不知人去尽，春来还发旧时花。《杂说一·龙说》唐代·韩愈—龙嘘气成云，云固弗灵于龙也。然龙乘是气，茫洋穷乎玄间，薄日月，伏光景，感震电，神变化，水下土，汩陵谷，云亦灵怪矣哉!云，龙之所能使为灵也；若龙之灵，则非云之所能使为灵也。然龙弗得云，无以神其灵矣。失其所凭依，信不可欤 ！异哉！其所凭依，乃其所自为也。《易》曰：“云从龙。”既曰：龙，云从之矣。 《守岁》宋代·苏轼—欲知垂尽岁，有似赴壑蛇。修鳞半已没，去意谁能遮。况欲系其尾，虽勤知奈何。儿童强不睡，相守夜欢哗。晨鸡且勿唱，更鼓畏添挝。坐久灯烬落，起看北斗斜。明年岂无年，心事恐蹉跎。努力尽今夕，少年犹可夸。《京都元夕·金朝》元好问—袨服华妆着处逢，六街灯火闹儿童。长衫我亦何为者，也在游人笑语中。《就义诗》明代·杨继盛—浩气还太虚，丹心照千古。生平未报国，留作忠魂补。《秋日》宋代·程颢—闲来无事不从容，睡觉东窗日已红。万物静观皆自得，四时佳兴与人同。道通天地有形外，思入风云变态中。富贵不淫贫贱乐，男儿到此是豪雄。《田园乐七首·其六 / 闲居》唐代·王维—桃红复含宿雨，柳绿更带朝烟。花落家童未扫，莺啼山客犹眠。《忆王孙·春词》宋代·李重元—萋萋芳草忆王孙。柳外楼高空断魂。杜宇声声不忍闻。欲黄昏。雨打梨花深闭门。 《周亚夫军细柳》两汉·司马迁—文帝之后六年，匈奴大入边。乃以宗正刘礼为将军，军霸上；祝兹侯徐厉为将军，军棘门；以河内守亚夫为将军，军细柳，以备胡。上自劳军。至霸上及棘门军，直驰入，将以下骑送迎。已而之细柳军，军士吏被甲，锐兵刃，彀弓弩，持满。天子先驱至，不得入。先驱曰：“天子且至！”军门都尉曰：“将军令曰：‘军中闻将军令，不闻天子之诏。’”居无何，上至，又不得入。于是上乃使使持节诏将军：“吾欲入劳军。”亚夫乃传言开壁门。壁门士吏谓从属车骑曰：“将军约，军中不得驱驰。”于是天子乃按辔徐行。至营，将军亚夫持兵揖曰：“介胄之士不拜，请以军礼见。”天子为动，改容式车，使人称谢：“皇帝敬劳将军。”成礼而去。既出军门，群臣皆惊。文帝曰：“嗟呼，此真将军矣！曩者霸上、棘门军，若儿戏耳，其将固可袭而虏也。至于亚夫，可得而犯邪？”称善者久之。《蝶恋花》宋代·晏殊—梨叶疏红蝉韵歇。银汉风高，玉管声凄切。枕簟乍凉铜漏咽。谁教社燕轻离别。《点绛唇·丁未冬过吴松作》宋代·姜夔—燕雁无心，太湖西畔随云去。数峰清苦。商略黄昏雨。 第四桥边，拟共天随住。今何许。凭阑怀古。残柳参差舞。《菩萨蛮·绿芜墙绕青苔院》宋代·陈克—绿芜墙绕青苔院，中庭日淡芭蕉卷。蝴蝶上阶飞，烘帘自在垂。玉钩双语燕，宝甃杨花转。几处簸钱声，绿窗春睡轻。《论诗五首》清代·赵翼—满眼生机转化钧，天工人巧日争新。预支五百年新意，到了千年又觉陈。李杜诗篇万口传，至今已觉不新鲜。江山代有才人出，各领风骚数百年。只眼须凭自主张，纷纷艺苑漫雌黄。矮人看戏何曾见，都是随人说短长。少时学语苦难圆，只道工夫半未全。到老始知非力取，三分人事七分天。诗解穷人我未空，想因诗尚不曾工。熊鱼自笑贪心甚，既要工诗又怕穷。《忆秦娥·咏桐》宋代·李清照—临高阁，乱山平野烟光薄。烟光薄，栖鸦归后，暮天闻角。断香残酒情怀恶，西风催衬梧桐落。梧桐落，又还秋色，又还寂寞。《卖花声·怀古》元代·张可久—阿房舞殿翻罗袖，金谷名园起玉楼，隋堤古柳缆龙舟。不堪回首，东风还又，野花开暮春时候。美人自刎乌江岸，战火曾烧赤壁山，将军空老玉门关。伤心秦汉，生民涂炭，读书人一声长叹。《六月二十日夜渡海》宋代·苏轼—参横斗转欲三更，苦雨终风也解晴。云散月明谁点缀？天容海色本澄清。空余鲁叟乘桴意，粗识轩辕奏乐声。九死南荒吾不恨，兹游奇绝冠平生。《女冠子·四月十七》唐代·韦庄—四月十七，正是去年今日，别君时。忍泪佯低面，含羞半敛眉。不知魂已断，空有梦相随。除却天边月，没人知。《北陂杏花》宋代·王安石—一陂春水绕花身，花影妖娆各占春。纵被春风吹作雪，绝胜南陌碾成尘。《江陵愁望寄子安 / 江陵愁望有寄》唐代·鱼玄机—枫叶千枝复万枝，江桥掩映暮帆迟。 忆君心似西江水，日夜东流无歇时。《南乡子·细雨湿流光·五代》冯延巳—细雨湿流光，芳草年年与恨长。烟锁凤楼无限事，茫茫。鸾镜鸳衾两断肠。魂梦任悠扬，睡起杨花满绣床。薄悻不来门半掩，斜阳。负你残春泪几行。《梅花》唐代·李煜—殷勤移植地，曲槛小栏边。共约重芳日，还忧不盛妍。 阻风开步障，乘月溉寒泉。谁料花前后，蛾眉却不全。 失却烟花主，东君自不知。清香更何用，犹发去年枝。《采桑子·何人解赏西湖好》宋代·欧阳修—何人解赏西湖好，佳景无时。飞盖相追。贪向花间醉玉卮。谁知闲凭阑干处，芳草斜晖。水远烟微。一点沧洲白鹭飞。《元夕无月》清代·丘逢甲—满城灯市荡春烟，宝月沉沉隔海天。看到六鳌仙有泪，神山沦没已三年！三年此夕月无光，明月多应在故乡。欲向海天寻月去，五更飞梦渡鲲洋。《乐游原》唐代·李商隐—万树鸣蝉隔岸虹，乐游原上有西风。 羲和自趁虞泉宿，不放斜阳更向东。《书愤二首》宋代·陆游—白发萧萧卧泽中，只凭天地鉴孤忠。厄穷苏武餐毡久，忧愤张巡嚼齿空。细雨春芜上林苑，颓垣夜月洛阳宫。壮心未与年俱老，死去犹能作鬼雄。镜里流年两鬓残，寸心自许尚如丹。衰迟罢试戎衣窄，悲愤犹争宝剑寒。远戍十年临的博，壮图万里战皋兰。关河自古无穷事，谁料如今袖手看。《放言五首·其一》唐代·白居易—朝真暮伪何人辨，古往今来底事无。但爱臧生能诈圣，可知宁子解佯愚。草萤有耀终非火，荷露虽团岂是珠。不取燔柴兼照乘，可怜光彩亦何殊。《书》唐代·李峤—削简龙文见，临池鸟迹舒。河图八卦出，洛范九畴初。垂露春光满，崩云骨气馀。请君看入木，一寸乃非虚。《有狐》先秦·佚名—有狐绥绥，在彼淇梁。心之忧矣，之子无裳。有狐绥绥，在彼淇厉。心之忧矣，之子无带。有狐绥绥，在彼淇侧。心之忧矣，之子无服。《江神子·恨别》宋代·苏轼—天涯流落思无穷。既相逢。却匆匆。摧手佳人，和泪折残红。为问东风余几许，春纵在，与谁同。隋堤三月水溶溶。背归鸿。去吴中。回首彭城，清泗与淮通。寄我相思千点泪，流不到，楚江东。(版本一)天涯流落思无穷！既相逢，却匆匆。携手佳人，和泪折残红。为问东风余几许？春纵在，与谁同！隋堤三月水溶溶。背归鸿，去吴中。回首彭城，清泗与淮通。欲寄相思千点泪，流不到，楚江东。(版本二)《承宫樵薪苦学》先秦·佚名—承宫，琅邪姑幕人。少孤，年八岁，为人牧猪。乡里徐子盛明《春秋》经，授诸生数百人。宫过其庐下，见诸生讲诵，好之，因忘其猪而听经。猪主怪其不还，寻之。见而欲笞之。门下生共禁，乃止，因留宫门下。樵薪执苦，数十年间，遂通其经。《蝶恋花·上巳召亲族》宋代·李清照—永夜恹恹欢意少。空梦长安，认取长安道。为报今年春色好，花光月影宜相照。随意杯盘虽草草。酒美梅酸，恰称人怀抱。醉里插花花莫笑，可怜春似人将老。《临湖亭》唐代·王维—轻舸迎上客，悠悠湖上来。当轩对尊酒，四面芙蓉开。(一作 对樽酒)《黄海舟中日人索句并见日俄战争地图》清代·秋瑾—万里乘风去复来，只身东海挟春雷。忍看图画移颜色，肯使江山付劫灰。浊酒不销忧国泪，救时应仗出群才。拼将十万头颅血，须把乾坤力挽回。《饮湖上初晴后雨二首·其一》宋代·苏轼—朝曦迎客艳重冈，晚雨留人入醉乡。此意自佳君不会，一杯当属水仙王。《为薛台悼亡》唐代·白居易—半死梧桐老病身，重泉一念一伤神。 手携稚子夜归院，月冷空房不见人。《新安吏》唐代·杜甫—客行新安道，喧呼闻点兵。借问新安吏：“县小更无丁？”“府帖昨夜下，次选中男行。”“中男绝短小，何以守王城？”肥男有母送，瘦男独伶俜。白水暮东流，青山犹哭声。“莫自使眼枯，收汝泪纵横。眼枯即见骨，天地终无情！我军取相州，日夕望其平。岂意贼难料，归军星散营。就粮近故垒，练卒依旧京。掘壕不到水，牧马役亦轻。况乃王师顺，抚养甚分明。送行勿泣血，仆射如父兄。”《送柴侍御》唐代·王昌龄—沅水通波接武冈，送君不觉有离伤。青山一道同云雨，明月何曾是两乡。《春望》唐代·羊士谔—莫问华簪发已斑，归心满目是青山。《溪居》唐代·柳宗元—久为簪组累，幸此南夷谪。闲依农圃邻，偶似山林客。 晓耕翻露草，夜榜响溪石。来往不逢人，长歌楚天碧。《破阵子·燕子欲归时节》宋代·晏殊—燕子欲归时节，高楼昨夜西风。求得人间成小会，试把金尊傍菊丛。歌长粉面红。斜日更穿帘幕，微凉渐入梧桐。多少襟情言不尽，写向蛮笺曲调中。此情千万重。《喜见外弟又言别》唐代·李益—十年离乱后，长大一相逢。问姓惊初见，称名忆旧容。别来沧海事，语罢暮天钟。明日巴陵道，秋山又几重。《有所思》两汉·佚名—有所思，乃在大海南。何用问遗君，双珠玳瑁簪。用玉绍缭之。闻君有他心，拉杂摧烧之。摧烧之，当风扬其灰！从今以往，勿复相思，相思与君绝！鸡鸣狗吠，兄嫂当知之。妃呼狶！秋风肃肃晨风飔，东方须臾高知之！《木兰花慢·可怜今夕月》宋代·辛弃疾—中秋饮酒将旦，客谓前人诗词有赋待月无送月者，因用《天问》体赋。可怜今夕月，向何处，去悠悠？是别有人间，那边才见，光影东头？是天外。空汗漫，但长风浩浩送中秋？飞镜无根谁系？姮娥不嫁谁留？谓经海底问无由，恍惚使人愁。怕万里长鲸，纵横触破，玉殿琼楼。虾蟆故堪浴水，问云何玉兔解沉浮？若道都齐无恙，云何渐渐如钩？ 《摊破浣溪沙·手卷真珠上玉钩·五代》李璟—手卷真珠上玉钩，依前春恨锁重楼。风里落花谁是主？思悠悠。青鸟不传云外信，丁香空结雨中愁。回首绿波三楚暮，接天流。《定风波·自春来》宋代·柳永—自春来、惨绿愁红，芳心是事可可。日上花梢，莺穿柳带，犹压香衾卧。暖酥消、腻云亸，终日厌厌倦梳裹。无那。恨薄情一去，音书无个。早知恁么，悔当初、不把雕鞍锁。向鸡窗，只与蛮笺象管，拘束教吟课。镇相随、莫抛躲，针线闲拈伴伊坐。和我，免使年少，光阴虚过。《拟行路难·其六》南北朝·鲍照—对案不能食，拔剑击柱长叹息。丈夫生世会几时？安能蹀躞垂羽翼！弃置罢官去，还家自休息。朝出与亲辞，暮还在亲侧。弄儿床前戏，看妇机中织。自古圣贤尽贫贱，何况我辈孤且直！《洞仙歌·冰肌玉骨》宋代·苏轼—仆七岁时，见眉州老尼，姓朱，忘其名，年九十岁。自言尝随其师入蜀主孟昶宫中，一日大热，蜀主与花蕊夫人夜纳凉摩诃池上，作一词，朱具能记之。今四十年，朱已死久矣，人无知此词者，但记其首两句，暇日寻味，岂《洞仙歌》令乎？乃为足之云。冰肌玉骨，自清凉无汗。水殿风来暗香满。绣帘开，一点明月窥人，人未寝，欹枕钗横鬓乱。起来携素手，庭户无声，时见疏星渡河汉。试问夜如何？夜已三更，金波淡，玉绳低转。但屈指西风几时来，又不道流年暗中偷换。《读书》唐代·柳宗元—幽沉谢世事，俯默窥唐虞。上下观古今，起伏千万途。《瑶池》唐代·李商隐—瑶池阿母绮窗开，黄竹歌声动地哀。 八骏日行三万里，穆王何事不重来。《从军行》唐代·陈羽—海畔风吹冻泥裂，枯桐叶落枝梢折。 横笛闻声不见人，红旗直上天山雪。《感遇·江南有丹橘》唐代·张九龄—江南有丹橘，经冬犹绿林。岂伊地气暖？自有岁寒心。可以荐嘉客，奈何阻重深。运命惟所遇，循环不可寻。徒言树桃李，此木岂无阴？《一剪梅·堆枕乌云堕翠翘》宋代·蔡伸—堆枕乌云堕翠翘。午梦惊回，满眼春娇。嬛嬛一袅楚宫腰。那更春来，玉减香消。柳下朱门傍小桥。几度红窗，误认鸣镳。断肠风月可怜宵。忍使恹恹，两处无聊。《忆江南·春去也》唐代·刘禹锡—春去也，多谢洛城人。弱柳从风疑举袂，丛兰裛露似沾巾。独坐亦含嚬。春去也，共惜艳阳年。犹有桃花流水上，无辞竹叶醉尊前。惟待见青天。《赐萧瑀》唐代·李世民—疾风知劲草，板荡识诚臣。勇夫安识义，智者必怀仁。《蝶恋花·早行》宋代·周邦彦—月皎惊乌栖不定，更漏将残，辘轳牵金井。唤起两眸清炯炯。泪花落枕红绵冷。执手霜风吹鬓影。去意徊徨，别语愁难听。楼上阑干横斗柄，露寒人远鸡相应。《叹花 / 怅诗》唐代·杜牧—自是寻春去校迟，不须惆怅怨芳时。 狂风落尽深红色，绿叶成阴子满枝。《长城》唐代·朱庆馀—秦帝防胡虏，关心倍可嗟。一人如有德，四海尽为家。《虞美人·玉楼缥缈孤烟际》宋代·欧阳澈—玉楼缥缈孤烟际。徒倚愁如醉。雁来人远暗消魂。帘卷一钩新月、怯黄昏。那人音信全无个。幽恨谁凭破。扑花蝴蝶若知人。为我一场清梦、去相亲。《简兮》先秦·佚名—简兮简兮，方将万舞。日之方中，在前上处。硕人俣俣，公庭万舞。有力如虎，执辔如组。左手执龠，右手秉翟。赫如渥赭，公言锡爵。山有榛，隰有苓。云谁之思？西方美人。彼美人兮，西方之人兮。《咏雨》唐代·李世民—罩云飘远岫，喷雨泛长河。低飞昏岭腹，斜足洒岩阿。泫丛珠缔叶，起溜镜图波。濛柳添丝密，含吹织空罗。《咏同心芙蓉·隋代》杜公瞻—灼灼荷花瑞，亭亭出水中。一茎孤引绿，双影共分红。色夺歌人脸，香乱舞衣风。名莲自可念，况复两心同。《竹里馆》唐代·卢象—江南冰不闭，山泽气潜通。腊月闻山鸟，寒崖见蛰熊。《秋登兰山寄张五 / 九月九日岘山寄张子容》唐代·孟浩然—北山白云里，隐者自怡悦。相望试登高，心随雁飞灭。(试 一作 始)愁因薄暮起，兴是清秋发。时见归村人，沙行渡头歇。天边树若荠，江畔洲如月。何当载酒来，共醉重阳节。《江南春·波渺渺》宋代·寇准—波渺渺，柳依依。孤村芳草远，斜日杏花飞。江南春尽离肠断，苹满汀洲人未归。《落花》唐代·李商隐—高阁客竟去，小园花乱飞。参差连曲陌，迢递送斜晖。 肠断未忍扫，眼穿仍欲归。芳心向春尽，所得是沾衣。《长干行二首》唐代·李白—妾发初覆额，折花门前剧。郎骑竹马来，绕床弄青梅。同居长干里，两小无嫌猜，十四为君妇，羞颜未尝开。低头向暗壁，千唤不一回。十五始展眉，愿同尘与灰。常存抱柱信，岂上望夫台。十六君远行，瞿塘滟滪堆。五月不可触，猿声天上哀。门前迟行迹，一一生绿苔。苔深不能扫，落叶秋风早。八月胡蝶来，双飞西园草。感此伤妾心，坐愁红颜老。早晚下三巴，预将书报家。相迎不道远，直至长风沙。忆妾深闺里，烟尘不曾识。嫁与长干人，沙头候风色。五月南风兴，思君下巴陵。八月西风起，想君发扬子。去来悲如何，见少离别多。湘潭几日到，妾梦越风波。昨夜狂风度，吹折江头树。淼淼暗无边，行人在何处。好乘浮云骢，佳期兰渚东。鸳鸯绿蒲上，翡翠锦屏中。自怜十五余，颜色桃花红。那作商人妇，愁水复愁风。《登鹳雀楼》唐代·畅当—迥临飞鸟上，高出世尘间。天势围平野，河流入断山。《宣城见杜鹃花 / 子规》唐代·李白—蜀国曾闻子规鸟，宣城还见杜鹃花。 一叫一回肠一断，三春三月忆三巴。《国风·邶风·泉水》先秦·佚名—毖彼泉水，亦流于淇。有怀于卫，靡日不思。娈彼诸姬，聊与之谋。出宿于泲，饮饯于祢，女子有行，远父母兄弟。问我诸姑，遂及伯姊。出宿于干，饮饯于言。载脂载舝，还车言迈。遄臻于卫，不瑕有害？我思肥泉，兹之永叹。思须与漕，我心悠悠。驾言出游，以写我忧。《题秋江独钓图》清代·王士祯—一蓑一笠一扁舟，一丈丝纶一寸钩。一曲高歌一樽酒，一人独钓一江秋。《酌酒与裴迪》唐代·王维—酌酒与君君自宽，人情翻覆似波澜。白首相知犹按剑，朱门先达笑弹冠。草色全经细雨湿，花枝欲动春风寒。世事浮云何足问，不如高卧且加餐。《咏菊》唐代·白居易—一夜新霜著瓦轻，芭蕉新折败荷倾。耐寒唯有东篱菊，金粟初开晓更清。《玉树后庭花》南北朝·陈叔宝—丽宇芳林对高阁，新装艳质本倾城。映户凝娇乍不进，出帷含态笑相迎。妖姬脸似花含露，玉树流光照后庭。花开花落不长久，落红满地归寂中。《采莲曲》唐代·李白—若耶溪傍采莲女，笑隔荷花共人语。日照新妆水底明，风飘香袂空中举。岸上谁家游冶郎，三三五五映垂杨。紫骝嘶入落花去，见此踟蹰空断肠。《暗香·旧时月色》宋代·姜夔—辛亥之冬，余载雪诣石湖。止既月，授简索句，且征新声，作此两曲，石湖把玩不已，使二妓肆习之，音节谐婉，乃名之曰《暗香》、《疏影》。旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。江国，正寂寂，叹寄与路遥，夜雪初积。翠尊易泣，红萼无言耿相忆。长记曾携手处，千树压、西湖寒碧。又片片、吹尽也，几时见得？《月儿弯弯照九州》宋代·佚名—月儿弯弯照九州，几家欢乐几家愁。几家夫妇同罗帐，几个飘零在外头？《中秋月二首·其二》唐代·李峤—圆魄上寒空，皆言四海同。安知千里外，不有雨兼风？《听蜀僧濬弹琴 / 听蜀僧浚弹琴》唐代·李白—蜀僧抱绿绮，西下峨眉峰。为我一挥手，如听万壑松。 客心洗流水，余响入霜钟。不觉碧山暮，秋云暗几重。《金陵图》唐代·韦庄—谁谓伤心画不成，画人心逐世人情。 君看六幅南朝事，老木寒云满故城。《对雪二首》唐代·李商隐—寒气先侵玉女扉，清光旋透省郎闱。梅花大庾岭头发，柳絮章台街里飞。欲舞定随曹植马，有情应湿谢庄衣。龙山万里无多远，留待行人二月归。旋扑珠帘过粉墙，轻于柳絮重于霜。已随江令夸琼树，又入卢家妒玉堂。侵夜可能争桂魄，忍寒应欲试梅妆。关河冻合东西路，肠断斑骓送陆郎。 《燕诗示刘叟》唐代·白居易—梁上有双燕，翩翩雄与雌。衔泥两椽间，一巢生四儿。四儿日夜长，索食声孜孜。青虫不易捕，黄口无饱期。觜爪虽欲敝，心力不知疲。须臾十来往，犹恐巢中饥。辛勤三十日，母瘦雏渐肥。喃喃教言语，一一刷毛衣。一旦羽翼成，引上庭树枝。举翅不回顾，随风四散飞。雌雄空中鸣，声尽呼不归。却入空巢里，啁啾终夜悲。燕燕尔勿悲，尔当返自思。思尔为雏日，高飞背母时。当时父母念，今日尔应知。《正月二十日与潘郭二生出郊寻春忽记去年是日同至女王城作诗乃和前韵》宋代·苏轼—东风未肯入东门，走马还寻去岁村。人似秋鸿来有信，事如春梦了无痕。江城白酒三杯酽，野老苍颜一笑温。已约年年为此会，故人不用赋《招魂》。《惜牡丹花二首》唐代·白居易—翰林院北厅花下作惆怅阶前红牡丹，晚来唯有两枝残。明朝风起应吹尽，夜惜衰红把火看。新昌窦给事宅南亭花下作寂寞萎红低向雨，离披破艳散随风。晴明落地犹惆怅，何况飘零泥土中。《墨池记》宋代·曾巩—临川之城东，有地隐然而高，以临于溪，曰新城。新城之上，有池洼然而方以长，曰王羲之之墨池者，荀伯子《临川记》云也。羲之尝慕张芝，临池学书，池水尽黑，此为其故迹，岂信然邪？ 方羲之之不可强以仕，而尝极东方，出沧海，以娱其意于山水之间；岂其徜徉肆恣，而又尝自休于此邪？羲之之书晚乃善，则其所能，盖亦以精力自致者，非天成也。然后世未有能及者，岂其学不如彼邪？则学固岂可以少哉，况欲深造道德者邪？ 墨池之上，今为州学舍。教授王君盛恐其不章也，书‘晋王右军墨池’之六字于楹间以揭之。又告于巩曰：“愿有记”。推王君之心，岂爱人之善，虽一能不以废，而因以及乎其迹邪？其亦欲推其事以勉其学者邪？夫人之有一能而使后人尚之如此，况仁人庄士之遗风余思被于来世者何如哉！ 庆历八年九月十二日，曾巩记。 《鹧鸪天·小令尊前见玉箫》宋代·晏几道—小令尊前见玉箫。银灯一曲太妖娆。歌中醉倒谁能恨，唱罢归来酒未消。 春悄悄，夜迢迢。碧云天共楚宫遥。梦魂惯得无拘检，又踏杨花过谢桥。《送魏二》唐代·王昌龄—醉别江楼橘柚香，江风引雨入舟凉。 忆君遥在潇湘月，愁听清猿梦里长。《赠妓云英 / 嘲钟陵妓云英》唐代·罗隐—钟陵醉别十余春，重见云英掌上身。我未成名卿未嫁，可能俱是不如人。《春雪》唐代·刘方平—飞雪带春风，徘徊乱绕空。君看似花处，偏在洛城中。《塞鸿秋·浔阳即景》元代·周德清—长江万里白如练，淮山数点青如淀。江帆几片疾如箭，山泉千尺飞如电。晚云都变露，新月初学扇。塞鸿一字来如线。《行香子·过七里濑》宋代·苏轼—一叶舟轻，双桨鸿惊。水天清、影湛波平。鱼翻藻鉴，鹭点烟汀。过沙溪急，霜溪冷，月溪明。重重似画，曲曲如屏。算当年、虚老严陵。君臣一梦，今古空名。但远山长，云山乱，晓山青。《凉州词三首》唐代·张籍—边城暮雨雁飞低，芦笋初生渐欲齐。无数铃声遥过碛，应驮白练到安西。古镇城门白碛开，胡兵往往傍沙堆。巡边使客行应早，欲问平安无使来。风林关里水东流，白草黄榆六十秋。边将皆承主恩泽，无人解道取凉州。《思母》宋代·与恭—霜殒芦花泪湿衣，白头无复倚柴扉。去年五月黄梅雨，曾典袈裟籴米归。《卜算子·苕霅水能清》宋代·吴潜—苕霅水能清，更有人如水。秋水横边簇远山，相对盈盈里。 溪上有鸳鸯，艇子频惊起。何似收归碧玉池。长在阑干底。《题画兰》清代·郑燮—身在千山顶上头，突岩深缝妙香稠。非无脚下浮云闹，来不相知去不留。《琵琶仙·中秋》清代·纳兰性德—碧海年年，试问取、冰轮为谁圆缺？吹到一片秋香，清辉了如雪。愁中看、好天良夜，知道尽成悲咽。只影而今，那堪重对，旧时明月。花径里、戏捉迷藏，曾惹下萧萧井梧叶。记否轻纨小扇，又几番凉热.。只落得，填膺百感，总茫茫、不关离别。一任紫玉无情，夜寒吹裂。《清平乐·题上卢桥》宋代·辛弃疾—清溪奔快。不管青山碍。千里盘盘平世界。更著溪山襟带。 古今陵谷茫茫。市朝往往耕桑。此地居然形胜，似曾小小兴亡。《元和十年自朗州至京戏赠看花诸君子 / 玄都观桃花》唐代·刘禹锡—紫陌红尘拂面来，无人不道看花回。玄都观里桃千树，尽是刘郎去后栽。《早春》唐代·白居易—雪散因和气，冰开得暖光。春销不得处，唯有鬓边霜。《召公谏厉王弭谤》先秦·佚名—厉王虐，国人谤王。召公告曰：“民不堪命矣！”王怒，得卫巫，使监谤者。以告，则杀之。国人莫敢言，道路以目。王喜，告召公曰：“吾能弭谤矣，乃不敢言。”召公曰：“是鄣之也。防民之口，甚于防川；川雍而溃，伤人必多。民亦如之。是故为川者，决之使导；为民者，宣之使言。故天子听政，使公卿至于列士献诗，瞽献曲，史献书，师箴，瞍赋，朦诵，百工谏，庶人传语，近臣尽规，亲戚补察，瞽、史教诲，耆艾修之，而后王斟酌焉。是以事行而不悖。民之有口也，犹土之有山川也，财用于是乎出；犹其有原隰衍沃也，衣食于是乎生。口之宣言也，善败于是乎兴。行善而备败，所以阜财用衣食者也。夫民虑之于心，而宣之于口，成而行之，胡可壅也？若壅其口，其与能几何？”王弗听，于是国人莫敢出言。三年，乃流王于彘。《国风·召南·野有死麕》先秦·佚名—野有死麕，白茅包之。有女怀春，吉士诱之。林有朴樕，野有死鹿。白茅纯束，有女如玉。舒而脱脱兮！无感我帨兮！无使尨也吠！《鹊桥仙·七夕》宋代·苏轼—缑山仙子，高清云渺，不学痴牛騃女。凤箫声断月明中，举手谢时人欲去。客槎曾犯，银河波浪，尚带天风海雨。相逢一醉是前缘，风雨散、飘然何处？《菁菁者莪》先秦·佚名—菁菁者莪，在彼中阿。既见君子，乐且有仪。菁菁者莪，在彼中沚。既见君子，我心则喜。菁菁者莪，在彼中陵。既见君子，锡我百朋。泛泛杨舟，载沉载浮。既见君子，我心则休。《木兰歌》唐代·韦元甫—木兰抱杼嗟，借问复为谁。 欲闻所戚戚，感激强起颜。老父隶兵籍，气力日衰耗。岂足万里行，有子复尚少！胡沙没马足，朔风裂人肤。老父旧羸病，何以强自扶？木兰代父去，秣马备戎行。易却纨绮裳，洗却铅粉妆。驰马赴军幕，慷慨携干将。朝屯雪山下，暮宿青海旁。夜袭燕支虏，更携于阗羌。将军得胜归，士卒还故乡。父母见木兰，喜极成悲伤。木兰能承父母颜，却卸巾帼理丝黄。昔为烈士雄，今复娇子容。亲戚持酒贺，父母始知生女与男同。门前旧军都，十年共崎岖。本结兄弟交，死战誓不渝。今者见木兰，言声虽是颜貌殊。惊愕不敢前，叹重徒嘻吁。世有臣子心，能如木兰节，忠孝两不渝，千古之名焉可灭！《虞美人·小梅枝上东君信》宋代·晏几道—小梅枝上东君信。雪后花期近。南枝开尽北枝开。长被陇头游子、寄春来。年年衣袖年年泪。总为今朝意。问谁同是忆花人。赚得小鸿眉黛、也低颦。《青青河畔草》两汉·佚名—青青河畔草，郁郁园中柳。盈盈楼上女，皎皎当窗牖。娥娥红粉妆，纤纤出素手。昔为倡家女，今为荡子妇。荡子行不归，空床难独守。《叠题乌江亭》宋代·王安石—百战疲劳壮士哀，中原一败势难回。江东子弟今虽在，肯与君王卷土来？《蜀先主庙》唐代·刘禹锡—天地英雄气，千秋尚凛然。势分三足鼎，业复五铢钱。 得相能开国，生儿不象贤。凄凉蜀故妓，来舞魏宫前。《春草》唐代·唐彦谦—天北天南绕路边，托根无处不延绵。萋萋总是无情物，吹绿东风又一年。《荷叶杯·记得那年花下》唐代·韦庄—记得那年花下，深夜，初识谢娘时。水堂西面画帘垂，携手暗相期。惆怅晓莺残月，相别，从此隔音尘。如今俱是异乡人，相见更无因。《秋波媚·七月十六日晚登高兴亭望长安南山》宋代·陆游—秋到边城角声哀，烽火照高台。悲歌击筑，凭高酹酒，此兴悠哉。多情谁似南山月，特地暮云开。灞桥烟柳，曲江池馆，应待人来。《孤雁儿·藤床纸帐朝眠起》宋代·李清照—世人作梅词，下笔便俗。予试作一篇，乃知前言不妄耳。藤床纸帐朝眠起，说不尽无佳思。沈香断续玉炉寒，伴我情怀如水。笛声三弄，梅心惊破，多少春情意。 小风疏雨萧萧地，又催下千行泪。吹箫人去玉楼空，肠断与谁同倚。一枝折得，人间天上，没个人堪寄。《读山海经·其一》魏晋·陶渊明—孟夏草木长，绕屋树扶疏。 众鸟欣有托，吾亦爱吾庐。 既耕亦已种，时还读我书。 穷巷隔深辙，颇回故人车。 欢言酌春酒，摘我园中蔬。 微雨从东来，好风与之俱。 泛览《周王传》，流观《山海》图。 俯仰终宇宙，不乐复何如？《南歌子·荷盖倾新绿》宋代·程垓—荷盖倾新绿，榴巾蹙旧红。水亭烟榭晚凉中。又是一钩新月、静方栊。 丝藕清如雪，橱纱薄似空。好维今夜与谁同。唤取玉人来共、一帘风。《青门引·春思》宋代·张先—乍暖还轻冷。风雨晚来方定。庭轩寂寞近清明，残花中酒，又是去年病。 楼头画角风吹醒。入夜重门静。那堪更被明月，隔墙送过秋千影。《九章》先秦·屈原—惜诵惜诵以致愍兮，发愤以抒情。所作忠而言之兮，指苍天以为正。令五帝使折中兮，戒六神与向服。俾山川以备御兮，命咎繇使听直。竭忠诚而事君兮，反离群而赘肬。忘儇媚以背众兮，待明君其知之。言与行其可迹兮，情与貌其不变。故相臣莫若君兮，所以证之不远。吾谊先君而后身兮，羌众人之所仇也。专惟君而无他兮，又众兆之所雠也。壹心而不豫兮，羌无可保也。疾亲君而无他兮，有招祸之道也。思君其莫我忠兮，忽忘身之贱贫。事君而不贰兮，迷不知宠之门。患何罪以遇罚兮，亦非余之所志也。行不群以巅越兮，又众兆之所咍也。纷逢尤以离谤兮，謇不可释也。情沉抑而不达兮，又蔽而莫之白也。心郁邑余侘傺兮，又莫察余之中情。固烦言不可结而诒兮，愿陈志而无路。退静默而莫余知兮，进号呼又莫吾闻。申侘傺之烦惑兮，中闷瞀之忳忳。昔余梦登天兮，魂中道而无杭。吾使厉神占之兮，曰有志极而无旁。终危独以离异兮，曰君可思而不可恃。故众口其铄金兮，初若是而逢殆。惩于羹者而吹齑兮，何不变此志也？欲释阶而登天兮，犹有曩之态也。众骇遽以离心兮，又何以为此伴也？同极而异路兮，又何以为此援也？晋申生之孝子兮，父信谗而不好。行婞直而不豫兮，鲧功用而不就。吾闻作忠以造怨兮，忽谓之过言。九折臂而成医兮，吾至今而知其信然。矰弋机而在上兮，罻罗张而在下。设张辟以娱君兮，愿侧身而无所。欲儃徊以干傺兮，恐重患而离尤。欲高飞而远集兮，君罔谓汝何之？欲横奔而失路兮，盖志坚而不忍。背膺牉以交痛兮，心郁结而纡轸。擣木兰以矫蕙兮，糳申椒以为粮。播江离与滋菊兮，愿春日以为糗芳。恐情质之不信兮，故重著以自明。矫兹媚以私处兮，愿曾思而远身。涉江余幼好此奇服兮，年既老而不衰。带长铗之陆离兮，冠切云之崔嵬，被明月兮佩宝璐。世混浊而莫余知兮，吾方高驰而不顾。驾青虬兮骖白螭，吾与重华游兮瑶之圃。登昆仑兮食玉英，与天地兮同寿，与日月兮同光。哀南夷之莫吾知兮，旦余济乎江湘。乘鄂渚而反顾兮，欸秋冬之绪风。步余马兮山皋，邸余车兮方林。乘舲船余上沅兮，齐吴榜以击汰。船容与而不进兮，淹回水而疑滞。朝发枉渚兮，夕宿辰阳。苟余心其端直兮，虽僻远之何伤。入溆浦余儃徊兮，迷不知吾所如。深林杳以冥冥兮，乃猿狖之所居。山峻高以蔽日兮，下幽晦以多雨。霰雪纷其无垠兮，云霏霏而承宇。哀吾生之无乐兮，幽独处乎山中。吾不能变心而从俗兮，固将愁苦而终穷。接舆髡首兮，桑扈臝行。忠不必用兮，贤不必以。伍子逢殃兮，比干菹醢。与前世而皆然兮，吾又何怨乎今之人！余将董道而不豫兮，固将重昏而终身！乱曰：鸾鸟凤皇，日以远兮。燕雀乌鹊，巢堂坛兮。露申辛夷，死林薄兮。腥臊并御，芳不得薄兮。阴阳易位，时不当兮。怀信佗傺，忽乎吾将行兮！哀郢皇天之不纯命兮，何百姓之震愆？民离散而相失兮，方仲春而东迁。去故乡而就远兮，遵江夏以流亡。出国门而轸怀兮，甲之鼂吾以行。发郢都而去闾兮，怊荒忽其焉极？楫齐扬以容与兮，哀见君而不再得。望长楸而太息兮，涕淫淫其若霰。过夏首而西浮兮，顾龙门而不见。心婵媛而伤怀兮，眇不知其所蹠。顺风波以从流兮，焉洋洋而为客。凌阳侯之汜滥兮，忽翱翔之焉薄。心絓结而不解兮，思蹇产而不释。将运舟而下浮兮，上洞庭而下江。去终古之所居兮，今逍遥而来东。羌灵魂之欲归兮，何须臾而忘反。背夏浦而西思兮，哀故都之日远。登大坟以远望兮，聊以舒吾忧心。哀州土之平乐兮，悲江介之遗风。当陵阳之焉至兮，淼南渡之焉如？曾不知夏之为丘兮，孰两东门之可芜？心不怡之长久兮，忧与愁其相接。惟郢路之辽远兮，江与夏之不可涉。忽若不信兮，至今九年而不复。惨郁郁而不通兮，蹇侘傺而含慼。外承欢之汋约兮，谌荏弱而难持。忠湛湛而愿进兮，妒被离而鄣之。尧舜之抗行兮，瞭杳杳而薄天。众谗人之嫉妒兮，被以不慈之伪名。憎愠惀之修美兮，好夫人之慷慨。众踥蹀而日进兮，美超远而逾迈。乱曰：曼余目以流观兮，冀一反之何时？鸟飞反故乡兮，狐死必首丘。信非吾罪而弃逐兮，何日夜而忘之？抽思心郁郁之忧思兮，独永叹乎增伤。思蹇产之不释兮，曼遭夜之方长。悲秋风之动容兮，何回极之浮浮。数惟荪之多怒兮，伤余心之忧忧。愿摇起而横奔兮，览民尤以自镇。结微情以陈词兮，矫以遗夫美人。昔君与我诚言兮，曰黄昏以为期。羌中道而回畔兮，反既有此他志。憍吾以其美好兮，览余以其修姱。与余言而不信兮，盖为余而造怒。愿承閒而自察兮，心震悼而不敢。悲夷犹而冀进兮，心怛伤之憺憺。兹历情以陈辞兮，荪详聋而不闻。固切人之不媚兮，众果以我为患。初吾所陈之耿著兮，岂至今其庸亡？何独乐斯之謇謇兮？愿荪美之可光。望三王以为像兮，指彭咸以为仪。夫何极而不至兮，故远闻而难亏。善不由外来兮，名不可以虚作。孰无施而有报兮，孰不实而有获？少歌曰：与美人抽思兮，并日夜而无正。憍吾以其美好兮，敖朕辞而不听。倡曰：有鸟自南兮，来集汉北。好姱佳丽兮，牉独处此异域。惸茕独而不群兮，又无良媒在其侧。道卓远而日忘兮，愿自申而不得。望北山而流涕兮，临流水而太息。望孟夏之短夜兮，何晦明之若岁？惟郢路之辽远兮，魂一夕而九逝。曾不知路之曲直兮，南指月与列星。愿径逝而未得兮，魂识路之营营。何灵魂之信直兮，人之心不与吾心同！理弱而媒不通兮，尚不知余之从容。乱曰：长濑湍流，溯江潭兮。狂顾南行，聊以娱心兮。轸石崴嵬，蹇吾愿兮。超回志度，行隐进兮。低徊夷犹，宿北姑兮。烦冤瞀容，实沛徂兮。愁叹苦神，灵遥思兮。路远处幽，又无行媒兮。道思作颂，聊以自救兮。忧心不遂，斯言谁告兮。怀沙滔滔孟夏兮，草木莽莽。伤怀永哀兮，汩徂南土。眴兮杳杳，孔静幽默。郁结纡轸兮，离慜而长鞠。抚情效志兮，冤屈而自抑。刓方以为圜兮，常度未替。易初本迪兮，君子所鄙。章画志墨兮，前图未改。内厚质正兮，大人所盛。巧倕不斲兮，孰察其拨正。玄文处幽兮，矇瞍谓之不章；离娄微睇兮，瞽以为无明。变白以为黑兮，倒上以为下。凤皇在笯兮，鸡鹜翔舞。同糅玉石兮，一概而相量。夫惟党人之鄙固兮，羌不知余之所臧。任重载盛兮，陷滞而不济。怀瑾握瑜兮，穷不知所示。邑犬之群吠兮，吠所怪也。非俊疑杰兮，固庸态也。文质疏内兮，众不知余之异采。材朴委积兮，莫知余之所有。重仁袭义兮，谨厚以为丰。重华不可遌兮，孰知余之从容！古固有不并兮，岂知其何故也？汤禹久远兮，邈而不可慕也？惩违改忿兮，抑心而自强。离慜而不迁兮，愿志之有像。进路北次兮，日昧昧其将暮。舒忧娱哀兮，限之以大故。乱曰：浩浩沅湘，分流汩兮。修路幽蔽，道远忽兮。怀质抱情，独无匹兮。伯乐既没，骥焉程兮。民生禀命，各有所错兮。定心广志，余何所畏惧兮？曾伤爰哀，永叹喟兮。世浑浊莫吾知，人心不可谓兮。知死不可让，愿勿爱兮。明告君子，吾将以为类兮。思美人思美人兮，揽涕而竚眙。媒绝路阻兮，言不可结而诒。蹇蹇之烦冤兮，陷滞而不发。申旦以舒中情兮，志沉菀而莫达。愿寄言于浮云兮，遇丰隆而不将。因归鸟而致辞兮，羌迅高而难当。高辛之灵盛兮，遭玄鸟而致诒。欲变节以从俗兮，媿易初而屈志。独历年而离愍兮，羌凭心犹未化。宁隐闵而寿考兮，何变易之可为！知前辙之不遂兮，未改此度。车既覆而马颠兮，蹇独怀此异路。勒骐骥而更驾兮，造父为我操之，迁逡次而勿驱兮，聊假日以须是时。指嶓冢之西隈兮，与纁黄以为期。开春发岁兮，白日出之悠悠。吾将荡志而愉乐兮，遵江夏以娱忧。揽大薄之芳茝兮，搴长洲之宿莽。惜吾不及古人兮，吾谁与玩此芳草？解萹薄与杂菜兮，备以为交佩。佩缤纷以缭转兮，遂萎绝而离异。吾且儃徊以娱忧兮，观南人之变态。窃快在中心兮，扬厥凭而不竢。芳与泽其杂糅兮，羌芳华自中出。纷郁郁其远蒸兮，满内而外扬。情与质信可保兮，羌居蔽而闻章。令薜荔以为理兮，惮举趾而缘木。因芙蓉而为媒兮，惮褰裳而濡足。登高吾不说兮，入下吾不能。固朕形之不服兮，然容与而狐疑。广遂前画兮，未改此度也。命则处幽吾将罢兮，愿及白日之未暮也。独茕茕而南行兮，思彭咸之故也。惜往日惜往日之曾信兮，受命诏以昭时。奉先功以照下兮，明法度之嫌疑。国富强而法立兮，属贞臣而日竢。秘密事之载心兮，虽过失犹弗治。心纯庞而不泄兮，遭谗人而嫉之。君含怒而待臣兮，不清澈其然否。蔽晦君之聪明兮，虚惑误又以欺。弗参验以考实兮，远迁臣而弗思。信谗谀之浑浊兮，盛气志而过之。何贞臣之无罪兮，被离谤而见尤。惭光景之诚信兮，身幽隐而备之。临沅湘之玄渊兮，遂自忍而沉流。卒没身而绝名兮，惜壅君之不昭。君无度而弗察兮，使芳草为薮幽。焉舒情而抽信兮，恬死亡而不聊。独障壅而弊隐兮，使贞臣为无由。闻百里之为虏兮，伊尹烹于庖厨。吕望屠于朝歌兮，宁戚歌而饭牛。不逢汤武与桓缪兮，世孰云而知之。吴信谗而弗味兮，子胥死而后忧。介子忠而立枯兮，文君寤而追求。封介山而为之禁兮，报大德之优游。思久故之亲身兮，因缟素而哭之。或忠信而死节兮，或訑谩而不疑。弗省察而按实兮，听谗人之虚辞。芳与泽其杂糅兮，孰申旦而别之？何芳草之早殀兮，微霜降而下戒。谅聪不明而蔽壅兮，使谗谀而日得。自前世之嫉贤兮，谓蕙若其不可佩。妒佳冶之芬芳兮，嫫母姣而自好。虽有西施之美容兮，谗妒入以自代。愿陈情以白行兮，得罪过之不意。情冤见之日明兮，如列宿之错置。乘骐骥而驰骋兮，无辔衔而自载；乘泛泭以下流兮，无舟楫而自备。背法度而心治兮，辟与此其无异。宁溘死而流亡兮，恐祸殃之有再。不毕辞而赴渊兮，惜壅君之不识。橘颂后皇嘉树，橘徕服兮。受命不迁，生南国兮。深固难徙，更壹志兮。绿叶素荣，纷其可喜兮。曾枝剡棘，圆果抟兮。青黄杂糅，文章烂兮。精色内白，类任道兮。纷緼宜修，姱而不丑兮。嗟尔幼志，有以异兮。独立不迁，岂不可喜兮？深固难徙，廓其无求兮。苏世独立，横而不流兮。闭心自慎，终不失过兮。秉德无私，参天地兮。愿岁并谢，与长友兮。淑离不淫，梗其有理兮。年岁虽少，可师长兮。行比伯夷，置以为像兮。悲回风悲回风之摇蕙兮，心冤结而内伤。物有微而陨性兮，声有隐而先倡。夫何彭咸之造思兮，暨志介而不忘！万变其情岂可盖兮，孰虚伪之可长？鸟兽鸣以号群兮，草苴比而不芳。鱼葺鳞以自别兮，蛟龙隐其文章。故荼荠不同亩兮，兰茝幽而独芳。惟佳人之永都兮，更统世以自贶。眇远志之所及兮，怜浮云之相羊。介眇志之所惑兮，窃赋诗之所明。惟佳人之独怀兮，折若椒以自处。曾歔欷之嗟嗟兮，独隐伏而思虑。涕泣交而凄凄兮，思不眠以至曙。终长夜之曼曼兮，掩此哀而不去。寤从容以周流兮，聊逍遥以自恃。伤太息之愍怜兮，气于邑而不可止。糺思心以为纕兮，编愁苦以为膺。折若木以弊光兮，随飘风之所仍。存彷佛而不见兮，心踊跃其若汤。抚珮衽以案志兮，超惘惘而遂行。岁曶曶其若颓兮，时亦冉冉而将至。薠蘅槁而节离兮，芳以歇而不比。怜思心之不可惩兮，证此言之不可聊。宁溘死而流亡兮，不忍此心之常愁。孤子吟而抆泪兮，放子出而不还。孰能思而不隐兮，照彭咸之所闻。登石峦以远望兮，路眇眇之默默。入景响之无应兮，闻省想而不可得。愁郁郁之无快兮，居戚戚而不可解。心鞿羁而不开兮，气缭转而自缔。穆眇眇之无垠兮，莽芒芒之无仪。声有隐而相感兮，物有纯而不可为。邈漫漫之不可量兮，缥绵绵之不可纡。愁悄悄之常悲兮，翩冥冥之不可娱。凌大波而流风兮，讬彭咸之所居。上高岩之峭岸兮，处雌蜺之标颠。据青冥而摅虹兮，遂儵忽而扪天。吸湛露之浮源兮，漱凝霜之雰雰。依风穴以自息兮，忽倾寤以婵媛。冯昆仑以澂雾兮，隐渂山以清江。惮涌湍之礚礚兮，听波声之汹汹。纷容容之无经兮，罔芒芒之无纪。轧洋洋之无从兮，驰委移之焉止？漂翻翻其上下兮，翼遥遥其左右。氾潏潏其前后兮，伴张驰之信期。观炎气之相仍兮，窥烟液之所积。悲霜雪之俱下兮，听潮水之相击。借光景以往来兮，施黄棘之枉策。求介子之所存兮，见伯夷之放迹。心调度而弗去兮，刻著志之无适。曰吾怨往昔之所冀兮，悼来者之悐悐。浮江淮而入海兮，从子胥而自适。望大河之洲渚兮，悲申徒之抗迹。骤谏君而不听兮，重任石之何益？心絓结而不解兮，思蹇产而不释。《曾国藩诫子书》清代·曾国藩—余通籍三十余年，官至极品，而学业一无所成，德行一无许可，老大徒伤，不胜悚惶惭赧。今将永别，特将四条教汝兄弟。一曰慎独而心安。自修之道，莫难于养心；养心之难，又在慎独。能慎独，册内省不疚，可以对天地质鬼神。人无一内愧之事，则天君泰然。此心常快足宽平，是人生第一自强之道，第一寻乐之方，守身之先务也。二曰主敬则身强。内而专静纯一，外而整齐严肃。敬之工夫也；出门如见大宾，使民如承大祭，敬之气象也；修己以安百姓，笃恭而天下平，敬之效验也。聪明睿智，皆由此出。庄敬日强，安肆日偷。若人无众寡，事无大小，一一恭敬，不敢怠慢。则身强之强健，又何疑乎？三曰求仁则人悦。凡人之生，皆得天地之理以成性，得天地之气以成形，我与民物，其大本乃同出一源。若但知私己而不知仁民爱物，是于大本一源之道已悖而失之矣。至于尊官厚禄，高居人上，则有拯民溺救民饥之责。读书学古，粗知大义，既有觉后知觉后觉之责。孔门教人，莫大于求仁，而其最切者，莫要于欲立立人、欲达达人数语。立人达人之人，人有不悦而归之者乎？四曰习劳则神钦。人一日所着之衣所进之食，与日所行之事所用之力相称，则旁人韪之，鬼神许之，以为彼自食其力也。若农夫织妇终岁勤动，以成数石之粟数尺之布，而富贵之家终岁逸乐，不营一业，而食必珍馐，衣必锦绣，酣豢高眠，一呼百诺，此天下最不平之事，神鬼所不许也，其能久乎？古之圣君贤相，盖无时不以勤劳自励。为一身计，则必操习技艺，磨练筋骨，困知勉行，操心危虑，而后可以增智慧而长见识。为天下计，则必已饥已溺，一夫不获，引为余辜。大禹、墨子皆极俭以奉身而极勤以救民。勤则寿，逸则夭，勤则有材而见用，逸则无劳而见弃，勤则博济斯民而神祇钦仰，逸则无补于人而神鬼不歆。此四条为余数十年人世之得，汝兄弟记之行之，并传之于子子孙孙，则余曾家可长盛不衰，代有人才。《水龙吟·甲辰岁寿韩南涧尚书》宋代·辛弃疾—渡江天马南来，几人真是经纶手。长安父老，新亭风景，可怜依旧。夷甫诸人，神州沉陆，几曾回首。算平戎万里，功名本是，真儒事、君知否。(君知否 一作：公知否) 况有文章山斗。对桐阴、满庭清昼。当年堕地，而今试看，风云奔走。绿野风烟，平泉草木，东山歌酒。待他年，整顿乾坤事了，为先生寿。《风雨》唐代·李商隐—凄凉宝剑篇，羁泊欲穷年。黄叶仍风雨，青楼自管弦。新知遭薄俗，旧好隔良缘。心断新丰酒，销愁斗几千。《鵩鸟赋》两汉·贾谊—谊为长沙王傅三年，有鵩飞入谊舍。鵩似鸮，不祥鸟也。谊即以谪居长沙，长沙卑湿，谊自伤悼，以为寿不得长，乃为赋以自广也。其辞曰：单阏之岁兮，四月孟夏，庚子日斜兮，鵩集予舍。止于坐隅兮，貌甚闲暇。异物来萃兮，私怪其故。发书占之兮，谶言其度，曰：“野鸟入室兮，主人将去。”请问于鵩兮：“予去何之？吉乎告我，凶言其灾。淹速之度兮，语予其期。”鵩乃叹息，举首奋翼；口不能言，请对以臆： “万物变化兮，固无休息。斡流而迁兮，或推而还。形气转续兮，变化而蟺。沕穆无穷兮，胡可胜言！祸兮福所依，福兮祸所伏；忧喜聚门兮，吉凶同域。彼吴强大兮，夫差以败；越栖会稽兮，勾践霸世。斯游遂成兮，卒被五刑；傅说胥靡兮，乃相武丁。夫祸之与福兮，何异纠纆；命不可说兮，孰知其极！水激则旱兮，矢激则远；万物回薄兮，振荡相转。云蒸雨降兮，纠错相纷；大钧播物兮，坱圠无垠。天不可预虑兮，道不可预谋；迟速有命兮，焉识其时。 且夫天地为炉兮，造化为工；阴阳为炭兮，万物为铜。合散消息兮，安有常则？千变万化兮，未始有极，忽然为人兮，何足控抟；化为异物兮，又何足患！小智自私兮，贱彼贵我；达人大观兮，物无不可。贪夫殉财兮，烈士殉名。夸者死权兮，品庶每生。怵迫之徒兮，或趋西东；大人不曲兮，意变齐同。愚士系俗兮，窘若囚拘；至人遗物兮，独与道俱。众人惑惑兮，好恶积亿；真人恬漠兮，独与道息。释智遗形兮，超然自丧；寥廓忽荒兮，与道翱翔。乘流则逝兮，得坻则止；纵躯委命兮，不私与己。其生兮若浮，其死兮若休；澹乎若深渊止之静，泛乎若不系之舟。不以生故自宝兮，养空而浮；德人无累兮，知命不忧。细故蒂芥兮，何足以疑！”《戏为六绝句》唐代·杜甫—庾信文章老更成，凌云健笔意纵横。今人嗤点流传赋，不觉前贤畏后生。王杨卢骆当时体，轻薄为文哂未休。尔曹身与名俱灭，不废江河万古流。纵使卢王操翰墨，劣于汉魏近风骚。龙文虎脊皆君驭，历块过都见尔曹。才力应难夸数公，凡今谁是出群雄。或看翡翠兰苕上，未掣鲸鱼碧海中。不薄今人爱古人，清词丽句必为邻。窃攀屈宋宜方驾，恐与齐梁作后尘。未及前贤更勿疑，递相祖述复先谁。别裁伪体亲风雅，转益多师是汝师。《风赋》先秦·宋玉—楚襄王游于兰台之宫，宋玉景差侍。有风飒然而至，王乃披襟而当之，曰：“快哉此风！寡人所与庶人共者邪？”宋玉对曰：“此独大王之风耳，庶人安得而共之！” 王曰：“夫风者，天地之气，溥畅而至，不择贵贱高下而加焉。今子独以为寡人之风，岂有说乎？”宋玉对曰：“臣闻于师：枳句来巢，空穴来风。其所托者然，则风气殊焉。” 王曰：“夫风始安生哉？”宋玉对曰：“夫风生于地，起于青苹之末。侵淫溪谷，盛怒于土囊之口。缘太山之阿，舞于松柏之下，飘忽淜滂，激飏熛怒。耾耾雷声，回穴错迕。蹶石伐木，梢杀林莽。至其将衰也，被丽披离，冲孔动楗，眴焕粲烂，离散转移。故其清凉雄风，则飘举升降。乘凌高城，入于深宫。抵华叶而振气，徘徊于桂椒之间，翱翔于激水之上。将击芙蓉之精。猎蕙草，离秦衡，概新夷，被荑杨，回穴冲陵，萧条众芳。然后徜徉中庭，北上玉堂，跻于罗帏，经于洞房，乃得为大王之风也。故其风中人状，直惨凄惏栗，清凉增欷。清清泠泠，愈病析酲，发明耳目，宁体便人。此所谓大王之雄风也。” 王曰：“善哉论事！夫庶人之风，岂可闻乎？”宋玉对曰：“夫庶人之风，塕然起于穷巷之间，堀堁扬尘，勃郁烦冤，冲孔袭门。动沙堁，吹死灰，骇溷浊，扬腐余，邪薄入瓮牖，至于室庐。故其风中人状，直憞溷郁邑，殴温致湿，中心惨怛，生病造热。中唇为胗，得目为篾，啖齰嗽获，死生不卒。此所谓庶人之雌风也。” 《春晓》唐代·陆龟蒙—春庭晓景别，清露花逦迤。黄蜂一过慵，夜夜栖香蕊。《摸鱼儿·东皋寓居》宋代·晁补之—买陂塘、旋栽杨柳，依稀淮岸江浦。东皋嘉雨新痕涨，沙觜鹭来鸥聚。堪爱处最好是、一川夜月光流渚。无人独舞。任翠幄张天，柔茵藉地，酒尽未能去。 青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试觑。满青镜、星星鬓影今如许。功名浪语。便似得班超，封侯万里，归计恐迟暮。《王冕好学》明代·宋濂—王冕者，诸暨人。七八岁时，父命牧牛陇上，窃入学舍，听诸生诵书；听已，辄默记。暮归，忘其牛。或牵牛来责蹊田者。父怒，挞之，已而复如初。母曰：“儿痴如此，曷不听其所为？”冕因去，依僧寺以居。夜潜出，坐佛膝上，执策映长明灯读之，琅琅达旦。佛像多土偶，狞恶可怖；冕小儿，恬若不见。安阳韩性闻而异之,录为弟子,学遂为通儒。 性卒，门人事冕如事性。时冕父已卒，即迎母入越城就养。久之，母思还故里，冕买白牛驾母车，自被古冠服随车后。乡里儿竞遮道讪笑，冕亦笑。选自《元史·王冕传》 《如梦令·正是辘轳金井》清代·纳兰性德—正是辘轳金井，满砌落花红冷。蓦地一相逢，心事眼波难定。谁省，谁省。从此簟纹灯影。《咏菊》清代·曹雪芹—无赖诗魔昏晓侵，绕篱欹石自沉音。毫端蕴秀临霜写，口齿噙香对月吟。满纸自怜题素怨，片言谁解诉秋心？一从陶令评章后，千古高风说到今。《贫交行》唐代·杜甫—翻手作云覆手雨，纷纷轻薄何须数。(翻手作云 一作：为)君不见管鲍贫时交，此道今人弃如土。《哭李商隐》唐代·崔珏—成纪星郎字义山，适归高壤抱长叹。词林枝叶三春尽，学海波澜一夜干。风雨已吹灯烛灭，姓名长在齿牙寒。只应物外攀琪树，便著霓裳上绛坛。虚负凌云万丈才，一生襟抱未曾开。鸟啼花落人何在，竹死桐枯凤不来。良马足因无主踠，旧交心为绝弦哀。九泉莫叹三光隔，又送文星入夜台。《念奴娇·登多景楼》宋代·陈亮—危楼还望，叹此意、今古几人曾会？鬼设神施，浑认作、天限南疆北界。一水横陈，连岗三面，做出争雄势。六朝何事，只成门户私计？因笑王谢诸人，登高怀远，也学英雄涕。凭却长江，管不到，河洛腥膻无际。正好长驱，不须反顾，寻取中流誓。小儿破贼，势成宁问强对！(强对 一作：疆场)《长歌行》唐代·李泌—天覆吾，地载吾，天地生吾有意无。不然绝粒升天衢，不然鸣珂游帝都。焉能不贵复不去，空作昂藏一丈夫。一丈夫兮一丈夫，千生气志是良图。请君看取百年事，业就扁舟泛五湖《自题金山画像》宋代·苏轼—心似已灰之木，身如不系之舟。问汝平生功业，黄州惠州儋州。《人月圆·山中书事》元代·张可久—兴亡千古繁华梦，诗眼倦天涯。孔林乔木，吴宫蔓草，楚庙寒鸦。数间茅舍，藏书万卷，投老村家。山中何事？松花酿酒，春水煎茶。《圆圆曲》清代·吴伟业—鼎湖当日弃人间，破敌收京下玉关。恸哭六军俱缟素，冲冠一怒为红颜。红颜流落非吾恋，逆贼天亡自荒宴。电扫黄巾定黑山，哭罢君亲再相见。相见初经田窦家，侯门歌舞出如花。许将戚里箜篌伎，等取将军油壁车。家本姑苏浣花里，圆圆小字娇罗绮。梦向夫差苑里游，宫娥拥入君王起。前身合是采莲人，门前一片横塘水。横塘双桨去如飞，何处豪家强载归。此际岂知非薄命，此时唯有泪沾衣。薰天意气连宫掖，明眸皓齿无人惜。夺归永巷闭良家，教就新声倾坐客。坐客飞觞红日暮，一曲哀弦向谁诉？白晳通侯最少年，拣取花枝屡回顾。早携娇鸟出樊笼，待得银河几时渡？恨杀军书抵死催，苦留后约将人误。相约恩深相见难，一朝蚁贼满长安。可怜思妇楼头柳，认作天边粉絮看。遍索绿珠围内第，强呼绛树出雕阑。若非壮士全师胜，争得蛾眉匹马还？蛾眉马上传呼进，云鬟不整惊魂定。蜡炬迎来在战场，啼妆满面残红印。专征萧鼓向秦川，金牛道上车千乘。斜谷云深起画楼，散关月落开妆镜。传来消息满江乡，乌桕红经十度霜。教曲伎师怜尚在，浣纱女伴忆同行。旧巢共是衔泥燕，飞上枝头变凤凰。长向尊前悲老大，有人夫婿擅侯王。当时只受声名累，贵戚名豪竞延致。一斛明珠万斛愁，关山漂泊腰肢细。错怨狂风飏落花，无边春色来天地。尝闻倾国与倾城，翻使周郎受重名。妻子岂应关大计，英雄无奈是多情。全家白骨成灰土，一代红妆照汗青。君不见，馆娃初起鸳鸯宿，越女如花看不足。香径尘生乌自啼，屧廊人去苔空绿。换羽移宫万里愁，珠歌翠舞古梁州。为君别唱吴宫曲，汉水东南日夜流！《点绛唇·感兴》宋代·王禹偁—雨恨云愁，江南依旧称佳丽。水村渔市。一缕孤烟细。天际征鸿，遥认行如缀。平生事。此时凝睇。谁会凭栏意。(栏 通：阑)《送沈子归江东 / 送沈子福之江东》唐代·王维—杨柳渡头行客稀，罟师荡桨向临圻。 唯有相思似春色，江南江北送君归。《周郑交质》先秦·左丘明—郑武公、庄公为平王卿士。王贰于虢，郑伯怨王。王曰：“无之。”故周郑交质。王子狐为质于郑，郑公子忽为质于周。王崩，周人将畀虢公政。四月，郑祭足帅师取温之麦。秋，又取成周之禾。周郑交恶。君子曰：“信不由中，质无益也。明恕而行，要之以礼，虽无有质，谁能间之？苟有明信，涧溪沼沚之毛，苹蘩蕴藻之菜，筐筥錡釜之器，潢污行潦之水，可荐於鬼神，可羞於王公，而况君子结二国之信，行之以礼，又焉用质？《风》有《采蘩》、《采苹》，《雅》有《行苇》、《泂酌》，昭忠信也。”《论语七则》先秦·佚名—子曰:“吾十有五而志于学，三十而立，四十而不惑，五十而知天命，六十而耳顺，七十而从心所欲，不踰矩。”(踰 同：逾)子曰：“君子食无求饱，居无求安，敏于事而慎于言，就有道而正焉，可谓好学也已。”子曰：“饭疏食，饮水，曲肱而枕之，乐亦在其中矣。不义而富且贵，于我如浮云。”子曰：“衣敝緼袍，与衣狐貉者立，而不耻者，其由也与!”“不忮不求，何用不臧?”子路终身诵之。子曰：“是道也，何足以臧?”子貢問為仁。子曰：“工欲善其事，必先利其器。居是邦也，事其大夫之賢者，友其士之仁者。”《論語?衛靈公》子贡问曰：“乡人皆好之，何如？”子曰：“未可也。”“乡人皆恶之，何如？”子曰：“未可也。不如乡人之善者好之，其不善者恶之。”子谓子贡曰，“女与回也孰愈？”对曰，“赐也何敢望回？回也闻一以知十，赐也闻一以知二。”子曰，“弗如也，吾与女弗如也。” 《秋思》唐代·李白—燕支黄叶落，妾望自登台。海上碧云断，单于秋色来。胡兵沙塞合，汉使玉关回。征客无归日，空悲蕙草摧。《西江月·平山堂》宋代·苏轼—三过平山堂下，半生弹指声中。十年不见老仙翁，壁上龙蛇飞动。欲吊文章太守，仍歌杨柳春风。休言万事转头空，未转头时皆梦。《苏堤清明即事》宋代·吴惟信—梨花风起正清明，游子寻春半出城。日暮笙歌收拾去，万株杨柳属流莺。《江外思乡》唐代·韦庄—年年春日异乡悲，杜曲黄莺可得知。 更被夕阳江岸上，断肠烟柳一丝丝。《怨王孙·湖上风来波浩渺》宋代·李清照—湖上风来波浩渺。秋已暮、红稀香少。水光山色与人亲，说不尽、无穷好。 莲子已成荷叶老。青露洗、蘋花汀草。眠沙鸥鹭不回头，似也恨、人归早。《咏柳》唐代·韩偓—褭雨拖风不自持，全身无力向人垂。玉纤折得遥相赠，便似观音手里时。《春夕》唐代·崔涂—水流花谢两无情，送尽东风过楚城。胡蝶梦中家万里，子规枝上月三更。故园书动经年绝，华发春唯满镜生。自是不归归便得，五湖烟景有谁争。《夜游宫·记梦寄师伯浑》宋代·陆游—雪晓清笳乱起。梦游处、不知何地。铁骑无声望似水。想关河，雁门西，青海际。睡觉寒灯里。漏声断、月斜窗纸。自许封侯在万里。有谁知，鬓虽残，心未死。《忆帝京·薄衾小枕凉天气》宋代·柳永—薄衾小枕凉天气，乍觉别离滋味。展转数寒更，起了还重睡。毕竟不成眠，一夜长如岁。 也拟待、却回征辔；又争奈、已成行计。万种思量，多方开解，只恁寂寞厌厌地。系我一生心，负你千行泪。《八声甘州·寄参寥子》宋代·苏轼—有情风、万里卷潮来，无情送潮归。问钱塘江上，西兴浦口，几度斜晖。不用思量今古，俯仰昔人非。谁似东坡老，白首忘机。 记取西湖西畔，正暮山好处，空翠烟霏。算诗人相得，如我与君稀。约他年、东还海道，愿谢公、雅志莫相违。西州路，不应回首，为我沾衣。(正暮 一作：正春)《题金陵渡》唐代·张祜—金陵津渡小山楼，一宿行人自可愁。 潮落夜江斜月里，两三星火是瓜州。《春行即兴》唐代·李华—宜阳城下草萋萋，涧水东流复向西。 芳树无人花自落，春山一路鸟空啼。 《春望》唐代·林滋—春海镜长天，青郊丽上年。林光虚霁晓，山翠薄晴烟。《一枝花·不伏老》元代·关汉卿—〔一枝花〕攀出墙朵朵花，折临路枝枝柳。花攀红蕊嫩，柳折翠条柔，浪子风流。凭着我折柳攀花手，直煞得花残柳败休。半生来折柳攀花，一世里眠花卧柳。〔梁州〕我是个普天下郎君领袖，盖世界浪子班头。愿朱颜不改常依旧，花中消遣，酒内忘忧。分茶攧竹，打马藏阄；通五音六律滑熟，甚闲愁到我心头？伴的是银筝女银台前理银筝笑倚银屏，伴的是玉天仙携玉手并玉肩同登玉楼，伴的是金钗客歌金缕捧金樽满泛金瓯。你道我老也，暂休。占排场风月功名首，更玲珑又剔透。我是个锦阵花营都帅头，曾玩府游州。〔隔尾〕子弟每是个茅草冈、沙土窝初生的兔羔儿乍向围场上走，我是个经笼罩、受索网苍翎毛老野鸡蹅踏的阵马儿熟。经了些窝弓冷箭鑞枪头，不曾落人后。恰不道“人到中年万事休”，我怎肯虚度了春秋。〔尾〕我是个蒸不烂、煮不熟、捶不匾、炒不爆、响珰珰一粒铜豌豆，恁子弟每谁教你钻入他锄不断、斫不下、解不开、顿不脱、慢腾腾千层锦套头？我玩的是梁园月，饮的是东京酒，赏的是洛阳花，攀的是章台柳。我也会围棋、会蹴踘、会打围、会插科、会歌舞、会吹弹、会咽作、会吟诗、会双陆。你便是落了我牙、歪了我嘴、瘸了我腿、折了我手，天赐与我这几般儿歹症候，尚兀自不肯休！则除是阎王亲自唤，神鬼自来勾。三魂归地府，七魄丧冥幽。天哪！那其间才不向烟花路儿上走！《三江小渡》宋代·杨万里—溪水将桥不复回，小舟犹倚短篙开。交情得似山溪渡，不管风波去又来。《与韩荆州书》唐代·李白—白闻天下谈士相聚而言曰：“生不用封万户侯，但愿一识韩荆州。”何令人之景慕，一至于此耶！岂不以有周公之风，躬吐握之事，使海内豪俊，奔走而归之，一登龙门，则声价十倍！所以龙蟠凤逸之士，皆欲收名定价于君侯。愿君侯不以富贵而骄之、寒贱而忽之，则三千之中有毛遂，使白得颖脱而出，即其人焉。白，陇西布衣，流落楚、汉。十五好剑术，遍干诸侯。三十成文章，历抵卿相。虽长不满七尺，而心雄万夫。皆王公大人许与气义。此畴曩心迹，安敢不尽于君侯哉！君侯制作侔神明，德行动天地，笔参造化，学究天人。幸愿开张心颜，不以长揖见拒。必若接之以高宴，纵之以清谈，请日试万言，倚马可待。今天下以君侯为文章之司命，人物之权衡，一经品题，便作佳士。而君侯何惜阶前盈尺之地，不使白扬眉吐气，激昂青云耶？昔王子师为豫州，未下车，即辟荀慈明，既下车，又辟孔文举；山涛作冀州，甄拔三十余人，或为侍中、尚书，先代所美。而君侯亦荐一严协律，入为秘书郎，中间崔宗之、房习祖、黎昕、许莹之徒，或以才名见知，或以清白见赏。白每观其衔恩抚躬，忠义奋发，以此感激，知君侯推赤心于诸贤腹中，所以不归他人，而愿委身国士。傥急难有用，敢效微躯。且人非尧舜，谁能尽善？白谟猷筹画，安能自矜？至于制作，积成卷轴，则欲尘秽视听。恐雕虫小技，不合大人。若赐观刍荛，请给纸墨，兼之书人，然后退扫闲轩，缮写呈上。庶青萍、结绿，长价于薛、卞之门。幸惟下流，大开奖饰，惟君侯图之。《蔺相如完璧归赵论》明代·王世贞—蔺相如之完璧，人皆称之。予未敢以为信也。夫秦以十五城之空名，诈赵而胁其璧。是时言取璧者，情也，非欲以窥赵也。赵得其情则弗予，不得其情则予；得其情而畏之则予，得其情而弗畏之则弗予。此两言决耳，奈之何既畏而复挑其怒也！且夫秦欲璧，赵弗予璧，两无所曲直也。入璧而秦弗予城，曲在秦；秦出城而璧归，曲在赵。欲使曲在秦，则莫如弃璧；畏弃璧，则莫如弗予。夫秦王既按图以予城，又设九宾，斋而受璧，其势不得不予城。璧入而城弗予，相如则前请曰：“臣固知大王之弗予城也。夫璧非赵璧乎？而十五城秦宝也。今使大王以璧故，而亡其十五城，十五城之子弟，皆厚怨大王以弃我如草芥也。大王弗与城，而绐赵璧，以一璧故，而失信于天下，臣请就死于国，以明大王之失信！”秦王未必不返璧也。今奈何使舍人怀而逃之，而归直于秦？是时秦意未欲与赵绝耳。令秦王怒而僇相如于市，武安君十万众压邯郸，而责璧与信，一胜而相如族，再胜而璧终入秦矣。吾故曰：蔺相如之获全于璧也，天也。若其劲渑池，柔廉颇，则愈出而愈妙于用。所以能完赵者，天固曲全之哉！《将仲子》先秦·佚名—将仲子兮，无逾我里，无折我树杞。岂敢爱之？畏我父母。仲可怀也，父母之言亦可畏也。将仲子兮，无逾我墙，无折我树桑。岂敢爱之？畏我诸兄。仲可怀也，诸兄之言亦可畏也。将仲子兮，无逾我园，无折我树檀。岂敢爱之？畏人之多言。仲可怀也，人之多言亦可畏也。《醉花阴·黄花谩说年年好》宋代·辛弃疾—黄花谩说年年好。也趁秋光老。绿鬓不惊秋，若斗尊前，人好花堪笑。蟠桃结子知多少。家住三山岛。何日跨归鸾，沧海飞尘，人世因缘了。《画地学书》宋代·欧阳修—欧阳修，字永叔，庐陵人。四岁而孤，母郑，守节自誓，亲诲之学。家贫，至以荻画地学书。幼敏悟过人，读书辄成诵。及冠，嶷然有声。修始在滁州，号醉翁，晚更号六一居士。天资刚劲，见义勇为，虽机阱在前，触发之不顾。放逐流离，至于再三，志气自若也。《薤露》魏晋·曹操—惟汉廿二世，所任诚不良。沐猴而冠带，知小而谋强。犹豫不敢断，因狩执君王。白虹为贯日，己亦先受殃。贼臣持国柄，杀主灭宇京。荡覆帝基业，宗庙以燔丧。播越西迁移，号泣而且行。瞻彼洛城郭，微子为哀伤。《秋夜曲》唐代·张仲素—丁丁漏水夜何长，漫漫轻云露月光。秋逼暗虫通夕响，征衣未寄莫飞霜。《古意》唐代·李白—君为女萝草，妾作菟丝花。轻条不自引，为逐春风斜。百丈托远松，缠绵成一家。谁言会面易，各在青山崖。女萝发馨香，菟丝断人肠。枝枝相纠结，叶叶竞飘扬。生子不知根，因谁共芬芳。中巢双翡翠，上宿紫鸳鸯。若识二草心，海潮亦可量。《东城高且长》两汉·佚名—东城高且长，逶迤自相属。回风动地起，秋草萋已绿。四时更变化，岁暮一何速！晨风怀苦心，蟋蟀伤局促。荡涤放情志，何为自结束？燕赵多佳人，美者颜如玉。被服罗裳衣，当户理清曲。音响一何悲！弦急知柱促。驰情整巾带，沉吟聊踯躅。思为双飞燕，衔泥巢君屋。《立春偶成》宋代·张栻—律回岁晚冰霜少，春到人间草木知。便觉眼前生意满，东风吹水绿参差。《晚出新亭》南北朝·阴铿—大江一浩荡，离悲足几重。潮落犹如盖，云昏不作峰。远戍唯闻鼓，寒山但见松。九十方称半，归途讵有踪。《宫词 / 宫中词》唐代·朱庆馀—寂寂花时闭院门，美人相并立琼轩。 含情欲说宫中事，鹦鹉前头不敢言。《鸿雁》先秦·佚名—鸿雁于飞，肃肃其羽。之子于征，劬劳于野。爰及矜人，哀此鳏寡。鸿雁于飞，集于中泽。之子于垣，百堵皆作。虽则劬劳，其究安宅？鸿雁于飞，哀鸣嗷嗷。维此哲人，谓我劬劳。维彼愚人，谓我宣骄。《玉楼春·风前欲劝春光住》宋代·辛弃疾—风前欲劝春光住。春在城南芳草路。未随流落水边花，且作飘零泥上絮。 镜中已觉星星误。人不负春春自负。梦回人远许多愁，只在梨花风雨处。《诫兄子严敦书》两汉·马援—援兄子严、敦，并喜讥议，而通轻侠客。援前在交趾，还书诫之曰：“吾欲汝曹闻人过失，如闻父母之名：耳可得闻，口不可得言也。好议论人长短，妄是非正法，此吾所大恶也：宁死，不愿闻子孙有此行也。汝曹知吾恶之甚矣，所以复言者，施衿结缡，申父母之戒，欲使汝曹不忘之耳！“龙伯高敦厚周慎，口无择言，谦约节俭，廉公有威。吾爱之重之，愿汝曹效之。杜季良豪侠好义，忧人之忧，乐人之乐，清浊无所失。父丧致客，数郡毕至。吾爱之重之，不愿汝曹效也。效伯高不得，犹为谨敕之士，所谓‘刻鹄不成尚类鹜’者也。效季良不得，陷为天下轻薄子，所谓‘画虎不成反类狗’者也。讫今季良尚未可知，郡将下车辄切齿，州郡以为言，吾常为寒心，是以不愿子孙效也。” 《九辩》先秦·宋玉—悲哉，秋之为气也！萧瑟兮草木摇落而变衰。憭栗兮若在远行，登山临水兮送将归。泬漻兮天高而气清，寂寥兮收潦而水清。憯悽增欷兮，薄寒之中人，怆怳懭悢兮，去故而就新。坎廪兮贫士失职而志不平，廓落兮羁旅而无友生，惆怅兮而私自怜！燕翩翩其辞归兮，蝉寂漠而无声。雁廱廱而南游兮，鹍鸡啁哳而悲鸣。独申旦而不寐兮，哀蟋蟀之宵征。时亹亹而过中兮，蹇淹留而无成。悲忧穷戚兮独处廓，有美一人兮心不绎。去乡离家兮来远客，超逍遥兮今焉薄！专思君兮不可化，君不知兮可奈何！蓄怨兮积思，心烦憺兮忘食事。原一见兮道余意，君之心兮与余异。车既驾兮朅而归，不得见兮心伤悲。倚结軨兮长太息，涕潺湲兮下霑轼。忼慨绝兮不得，中瞀乱兮迷惑。私自怜兮何极？心怦怦兮谅直。皇天平分四时兮，窃独悲此凛秋。白露既下百草兮，奄离披此梧楸。去白日之昭昭兮，袭长夜之悠悠。离芳蔼之方壮兮，余萎约而悲愁。秋既先戒以白露兮，冬又申之以严霜。收恢台之孟夏兮，然欿傺而沉藏。叶菸邑而无色兮，枝烦挐而交横。颜淫溢而将罢兮，柯仿佛而萎黄。萷櫹椮之可哀兮，形销铄而瘀伤。惟其纷糅而将落兮，恨其失时而无当。揽騑辔而下节兮，聊逍遥以相佯。岁忽忽而遒尽兮，恐余寿之弗将。悼余生之不时兮，逢此世之俇攘。澹容与而独倚兮，蟋蟀鸣此西堂。心怵惕而震荡兮，何所忧之多方。卬明月而太息兮，步列星而极明。窃悲夫蕙华之曾敷兮，纷旖旎乎都房。何曾华之无实兮，从风雨而飞飏！以为君独服此蕙兮，羌无以异于众芳。闵奇思之不通兮，将去君而高翔。心闵怜之惨悽兮，愿一见而有明。重无怨而生离兮，中结轸而增伤。岂不郁陶而思君兮？君之门以九重！猛犬狺狺而迎吠兮，关梁闭而不通。皇天淫溢而秋霖兮，后土何时而得漧？塊独守此无泽兮，仰浮云而永叹！何时俗之工巧兮？背绳墨而改错！郤骐骥而不乘兮，策驽骀而取路。当世岂无骐骥兮，诚莫之能善御。见执辔者非其人兮，故駶跳而远去。凫雁皆唼夫梁藻兮，凤愈飘翔而高举。圜凿而方枘兮，吾固知其鉏铻而难入。众鸟皆有所登棲兮，凤独遑遑而无所集。原衔枚而无言兮，尝被君之渥洽。太公九十乃显荣兮，诚未遇其匹合。谓骐骥兮安归？谓凤皇兮安棲？变古易俗兮世衰，今之相者兮举肥。骐骥伏匿而不见兮，凤皇高飞而不下。鸟兽犹知怀德兮，何云贤士之不处？骥不骤进而求服兮，凤亦不贪餧而妄食。君弃远而不察兮，虽原忠其焉得？欲寂漠而绝端兮，窃不敢忘初之厚德。独悲愁其伤人兮，冯郁郁其何极？霜露惨悽而交下兮，心尚幸其弗济。霰雪雰糅其增加兮，乃知遭命之将至。原徼幸而有待兮，泊莽莽与野草同死。原自往而径游兮，路壅绝而不通。欲循道而平驱兮，又未知其所从。然中路而迷惑兮，自压桉而学诵。性愚陋以褊浅兮，信未达乎从容。窃美申包胥之气盛兮，恐时世之不固。何时俗之工巧兮？灭规矩而改凿！独耿介而不随兮，原慕先圣之遗教。处浊世而显荣兮，非余心之所乐。与其无义而有名兮，宁穷处而守高。食不媮而为饱兮，衣不苟而为温。窃慕诗人之遗风兮，原讬志乎素餐。蹇充倔而无端兮，泊莽莽而无垠。无衣裘以御冬兮，恐溘死不得见乎阳春。靓杪秋之遥夜兮，心缭悷而有哀。春秋逴逴而日高兮，然惆怅而自悲。四时递来而卒岁兮，阴阳不可与俪偕。白日晼晚其将入兮，明月销铄而减毁。岁忽忽而遒尽兮，老冉冉而愈弛。心摇悦而日幸兮，然怊怅而无冀。中憯恻之悽怆兮，长太息而增欷。年洋洋以日往兮，老嵺廓而无处。事亹亹而觊进兮，蹇淹留而踌躇。何氾滥之浮云兮？猋壅蔽此明月。忠昭昭而原见兮，然霠曀而莫达。原皓日之显行兮，云蒙蒙而蔽之。窃不自聊而原忠兮，或黕点而汙之。尧舜之抗行兮，瞭冥冥而薄天。何险巇之嫉妒兮？被以不慈之伪名。彼日月之照明兮，尚黯黮而有瑕。何况一国之事兮，亦多端而胶加。被荷裯之晏晏兮，然潢洋而不可带。既骄美而伐武兮，负左右之耿介。憎愠惀之修美兮，好夫人之慷慨。众踥蹀而日进兮，美超远而逾迈。农夫辍耕而容与兮，恐田野之芜秽。事緜緜而多私兮，窃悼後之危败。世雷同而炫曜兮，何毁誉之昧昧！今修饰而窥镜兮，後尚可以竄藏。愿寄言夫流星兮，羌倏忽而难当。卒壅蔽此浮云，下暗漠而无光。尧舜皆有所举任兮，故高枕而自适。谅无怨于天下兮，心焉取此怵惕？乘骐骥之浏浏兮，驭安用夫强策？谅城郭之不足恃兮，虽重介之何益？邅翼翼而无终兮，忳惛惛而愁约。生天地之若过兮，功不成而无嶜。原沉滞而不见兮，尚欲布名乎天下。然潢洋而不遇兮，直怐愗而自苦。莽洋洋而无极兮，忽翱翔之焉薄？国有骥而不知乘兮，焉皇皇而更索？宁戚讴于车下兮，桓公闻而知之。无伯乐之相善兮，今谁使乎誉之？罔流涕以聊虑兮，惟著意而得之。纷纯纯之愿忠兮，妒被离而鄣之。原赐不肖之躯而别离兮，放游志乎云中。乘精气之抟抟兮，骛诸神之湛湛。骖白霓之習習兮，历群灵之丰丰。左硃雀之茇茇兮，右苍龙之躣躣。属雷师之阗阗兮，通飞廉之衙衙。前轻辌之锵锵兮，后辎乘之从从。载云旗之委蛇兮，扈屯骑之容容。计专专之不可化兮，原遂推而为臧。赖皇天之厚德兮，还及君之无恙！《蝶恋花·雨霰疏疏经泼火》宋代·苏轼—雨霰疏疏经泼火。巷陌秋千，犹未清明过。杏子梢头香蕾破。淡红褪白胭脂涴。 苦被多情相折挫。病绪厌厌，浑似年时个。绕遍回廊还独坐。月笼云暗重门锁。《采莲曲》唐代·贺知章—稽山罢雾郁嵯峨，镜水无风也自波。莫言春度芳菲尽，别有中流采芰荷。《别离》唐代·陆龟蒙—丈夫非无泪，不洒离别间。杖剑对尊酒，耻为游子颜。蝮蛇一螫手，壮士即解腕。所志在功名，离别何足叹。《鸳鸯》先秦·佚名—鸳鸯于飞，毕之罗之。君子万年，福禄宜之。鸳鸯在梁，戢其左翼。君子万年，宜其遐福。乘马在厩，摧之秣之。君子万年，福禄艾之。乘马在厩，秣之摧之。君子万年，福禄绥之。《青溪 / 过青溪水作》唐代·王维—言入黄花川，每逐清溪水。随山将万转，趣途无百里。声喧乱石中，色静深松里。漾漾泛菱荇，澄澄映葭苇。我心素已闲，清川澹如此。请留磐石上，垂钓将已矣。(磐石 一作：盘石)《隋宫》唐代·李商隐—紫泉宫殿锁烟霞，欲取芜城作帝家。玉玺不缘归日角，锦帆应是到天涯。于今腐草无萤火，终古垂杨有暮鸦。地下若逢陈后主，岂宜重问后庭花。《工之侨献琴》明代·刘基—工之侨得良桐焉，斫而为琴，弦而鼓之，金声而玉应。自以为天下之美也，献之太常。使国工视之，曰：“弗古。”还之。工之侨以归，谋诸漆工，作断纹焉；又谋诸篆工，作古窾焉。匣而埋诸土，期年出之，抱以适市。贵人过而见之，易之以百金，献诸朝。乐官传视，皆曰：“希世之珍也。”工之侨闻之，叹曰：“悲哉世也！岂独一琴哉？莫不然矣!而不早图之，其与亡矣。”遂去，入于宕之山，不知其所终。《喜迁莺·晓月坠·五代》李煜—晓月坠，宿云微，无语枕频欹。梦回芳草思依依，天远雁声稀。啼莺散，馀花乱，寂寞画堂深院。片红休埽尽从伊，留待舞人归。《望岳三首·其三》唐代·杜甫—南岳配朱鸟，秩礼自百王。欻吸领地灵，鸿洞半炎方。邦家用祀典，在德非馨香。巡守何寂寥，有虞今则亡。洎吾隘世网，行迈越潇湘。渴日绝壁出，漾舟清光旁。祝融五峰尊，峰峰次低昂。紫盖独不朝，争长嶪相望。恭闻魏夫人，群仙夹翱翔。有时五峰气，散风如飞霜。牵迫限修途，未暇杖崇冈。归来觊命驾，沐浴休玉堂。三叹问府主，曷以赞我皇。牲璧忍衰俗，神其思降祥。《踏莎行·小径红稀》宋代·晏殊—小径红稀，芳郊绿遍。高台树色阴阴见。春风不解禁杨花，蒙蒙乱扑行人面。(蒙 通：濛)翠叶藏莺，朱帘隔燕。炉香静逐游丝转。一场愁梦酒醒时，斜阳却照深深院。《夜泊牛渚怀古》唐代·李白—牛渚西江夜，青天无片云。登舟望秋月，空忆谢将军。余亦能高咏，斯人不可闻。明朝挂帆席，枫叶落纷纷。(挂帆席 一作：去)《满庭芳·小阁藏春》宋代·李清照—小阁藏春，闲窗锁昼，画堂无限深幽。篆香烧尽，日影下帘钩。手种江梅渐好，又何必、临水登楼。无人到，寂寥浑似，何逊在扬州。从来，知韵胜，难堪雨藉，不耐风揉。更谁家横笛，吹动浓愁。莫恨香消雪减，须信道、扫迹情留。难言处，良宵淡月，疏影尚风流。《咏怀古迹五首·其二》唐代·杜甫—摇落深知宋玉悲，风流儒雅亦吾师。怅望千秋一洒泪，萧条异代不同时。江山故宅空文藻，云雨荒台岂梦思。最是楚宫俱泯灭，舟人指点到今疑。《殷其雷》先秦·佚名—殷其雷，在南山之阳。何斯违斯，莫敢或遑？振振君子，归哉归哉！殷其雷，在南山之侧。何斯违斯，莫敢遑息？振振君子，归哉归哉！殷其雷，在南山之下。何斯违斯，莫或遑处？振振君子，归哉归哉！《高唐赋》先秦·宋玉—昔者楚襄王与宋玉游于云梦之台，望高之观，其上独有云气，崪兮直上，忽兮改容，须臾之间，变化无穷。王问玉曰：“此何气也？”玉对曰：“所谓朝云者也。”王曰：“何谓朝云？”玉曰：“昔者先王尝游高唐，怠而昼寝，梦见一妇人曰：‘妾，巫山之女也。为高唐之客。闻君游高唐，愿荐枕席。’王因幸之。去而辞曰：‘妾在巫山之阳，高丘之阻，旦为朝云，暮为行雨。朝朝暮暮，阳台之下。’旦朝视之，如言。故为立庙，号曰朝云。”王曰：“朝云始楚，状若何也？”玉对曰：“其始楚也，榯兮若松榯；其少进也，晰兮若姣姬，扬衭鄣日，而望所思。忽兮改容，偈兮若驾驷马，建羽旗。湫兮如风，凄兮如雨。风止雨霁，云无所处。”王曰：“寡人方今可以游乎？”玉曰：“可。”王曰：“其何如矣？”玉曰：“高矣显矣，临望远矣。广矣普矣，万物祖矣。上属于天，下见于渊，珍怪奇伟，不可称论。”王曰：“试为寡人赋之！”玉曰：“唯唯！” 惟高唐之大体兮，殊无物类之可仪比。巫山赫其无畴兮，道互折而曾累。登巉巗而下望兮，临大阺之稸水。遇天雨之新霁兮，观百谷之俱集。濞汹汹其无声兮，溃淡淡而并入。滂洋洋而四施兮，蓊湛湛而弗上。长风至而波起兮，若丽山之孤亩。势薄岸而相击兮，隘交引而却会。崪中怒而特高兮，若浮海而望碣石。砾磥磥而相摩兮，巆震天之礚礚。巨石溺溺之瀺灂兮，沫潼潼而高厉，水澹澹而盘纡兮，洪波淫淫之溶。奔扬踊而相击兮，云兴声之霈霈。猛兽惊而跳骇兮，妄奔走而驰迈。虎豹豺兕，失气恐喙；雕鹗鹰鹞，飞扬伏窜。股战胁息，安敢妄挚。于是水虫尽暴，乘渚之阳，鼋鼍鱣鮪，交积纵横。振鳞奋翼，蜲蜲蜿蜿。 中阪遥望，玄木冬荣，煌煌荧荧，夺人目精。爛兮若列星，曾不可殚形。榛林郁盛，葩华覆盖；双椅垂房，纠枝还会。徙靡澹淡，随波闇蔼；东西施翼，猗狔丰沛。绿叶紫裹，丹茎白蒂。纤条悲鸣；声似竽籁；清浊相和，五变四会。感心动耳，回肠伤气；孤子寡妇，寒心酸鼻。长吏隳官，贤士失志；愁思无已，叹息垂泪。 登高远望，使人心瘁；盘岸巑，裖陈皑皑。磐石险峻，倾崎崖。巌岖参差，纵横相追。陬互横啎，背穴偃蹠。交加累积，重叠增益。状若砾柱，杂巫山下；仰视山巅，肃何千千。炫燿虹蜺，俯视峥嵘，窐寥窈冥，不见其底，虚闻松声。倾岸洋洋，立而熊经，久而不去，足尽汗出。悠悠忽忽，怊怅自失。使人心动，无故自恐。賁育之断，不能为勇。卒愕异物，不知所出。纵纵莘莘，若生于鬼，若出于神。状似走兽，或象飞禽。谲诡奇伟，不可究陈。上至观侧，地盖底平。箕踵漫衍，芳草罗生。秋兰茝蕙，江离载青。青荃射干，揭车苞并。薄草靡靡，聮延夭夭，越香掩掩；众雀嗷嗷，雌雄相失，哀鸣相号。王鴡鸝黄，正冥楚鸠。秭归思妇，垂鸡高巢。其鸣喈喈，当年遨游。更唱迭和，赴曲随流。 有方之士，羡门高谿。上成郁林，公乐聚榖。进纯牺，祷琁室。醮诸神，礼太一。传祝已具，言辞已毕。王乃乘玉舆，驷仓螭，垂旒旌；旆合谐。紬大絃而雅声流，冽风过而增悲哀。于是调讴，令人惏悽，胁息曾。于是乃纵猎者，基趾如星，传言羽猎；衔枚无声，弓弩不发，罘不倾。涉莽莽，驰苹苹。飞鸟未及起，走兽未及发。何节奄忽，蹄足灑血。举功先得，获车已实。王将欲往见，必先斋戒。差时择日，简舆玄服。建云旆，蜺为旌，翠为盖。风起云止，千里而逝。盖发蒙，往自会，思万方，忧国害，开贤圣，辅不逮，九窍通郁，精神察滞。延年益寿千万岁。 《燕歌行二首·其二》魏晋·曹丕—别日何易会日难，山川悠远路漫漫。郁陶思君未敢言，寄声浮云往不还。涕零雨面毁形颜，谁能怀忧独不叹。展诗清歌仰自宽，乐往哀来摧肺肝。耿耿伏枕不能眠，披衣出户步东西。仰看星月观云间，飞鸽晨鸣声可怜，留连顾怀不能存。《终风》先秦·佚名—终风且暴，顾我则笑，谑浪笑敖，中心是悼。终风且霾，惠然肯来，莫往莫来，悠悠我思。终风且曀，不日有曀，寤言不寐，愿言则嚏。曀曀其阴，虺虺其雷，寤言不寐，愿言则怀。《卜算子·竹里一枝梅》宋代·向子諲—岁见梅追和一首，终恨有儿女子态耳 竹里一枝梅，雨洗娟娟静。疑是佳人日暮来，绰约风前影。新恨有谁知，往事何堪省。梦绕阳台寂寞回，沾袖余香冷。《鹊踏枝·几日行云何处去·五代》冯延巳—几日行云何处去？忘却归来，不道春将暮。百草千花寒食路，香车系在谁家树？泪眼倚楼频独语。双燕来时，陌上相逢否？撩乱春愁如柳絮，依依梦里无寻处。(依依 一作：悠悠)《宿桐庐江寄广陵旧游》唐代·孟浩然—山暝闻猿愁，沧江急夜流。(闻 一作：听)风鸣两岸叶，月照一孤舟。建德非吾土，维扬忆旧游。还将两行泪，遥寄海西头。《忆秦娥》宋代·张元干—桃花萼。雨肥红绽东风恶。东风恶。长亭无寐，短书难托。《钓鱼湾》唐代·储光羲—垂钓绿湾春，春深杏花乱。潭清疑水浅，荷动知鱼散。日暮待情人，维舟绿杨岸。《忆江南·衔泥燕》唐代·牛峤—衔泥燕，飞到画堂前。占得杏梁安稳处，体轻唯有主人怜，堪羡好因缘。《苏小小墓》唐代·李贺—幽兰露，如啼眼。无物结同心，烟花不堪剪。草如茵，松如盖。风为裳，水为佩。油壁车，夕相待。冷翠烛，劳光彩。西陵下，风吹雨。《元日》唐代·温庭筠—神耀破氛昏，新阳入晏温。绪风调玉吹，端日应铜浑。《新凉》宋代·徐玑—水满田畴稻叶齐，日光穿树晓烟低。黄莺也爱新凉好，飞过青山影里啼。《金陵望汉江》唐代·李白—汉江回万里，派作九龙盘。横溃豁中国，崔嵬飞迅湍。六帝沦亡后，三吴不足观。我君混区宇，垂拱众流安。今日任公子，沧浪罢钓竿。《寄外征衣》唐代·陈玉兰—夫戍边关妾在吴，西风吹妾妾忧夫。一行书信千行泪，寒到君边衣到无？《鹬蚌相争》两汉·刘向—赵且伐燕，苏代为燕谓惠王曰：“今者臣来，过易水。蚌方出曝，而鹬啄其肉，蚌合而箝其喙。鹬曰：‘今日不雨，明日不雨，即有死蚌！’蚌亦谓鹬曰：‘今日不出，明日不出，即有死鹬！’两者不肯相舍，渔者得而并禽之。今赵且伐燕，燕赵久相支，以弊大众，臣恐强秦之为渔夫也。故愿王之熟计之也！”惠王曰：“善。”乃止。《如梦令·道是梨花不是》宋代·严蕊—道是梨花不是。道是杏花不是。白白与红红，别是东风情味。曾记，曾记，人在武陵微醉。《重阳席上赋白菊》唐代·白居易—满园花菊郁金黄，中有孤丛色似霜。 还似今朝歌酒席，白头翁入少年场。《忆江南·多少泪·五代》李煜—多少泪，沾袖复横颐。心事莫将和泪滴，凤笙休向月明吹，肠断更无疑。《塞下曲》唐代·王昌龄—饮马渡秋水，水寒风似刀。平沙日未没，黯黯见临洮。昔日长城战，咸言意气高。黄尘足今古，白骨乱蓬蒿。《和张仆射塞下曲六首》唐代·卢纶—鹫翎金仆姑，燕尾绣蝥弧。独立扬新令，千营共一呼。林暗草惊风，将军夜引弓。平明寻白羽，没在石棱中。月黑雁飞高，单于夜遁逃。欲将轻骑逐，大雪满弓刀。野幕敞琼筵，羌戎贺劳旋。醉和金甲舞，雷鼓动山川。调箭又呼鹰，俱闻出世能。奔狐将迸雉，扫尽古丘陵。亭亭七叶贵，荡荡一隅清。他日题麟阁，唯应独不名。《多歧亡羊》先秦·列御寇—杨子之邻人亡羊，既率其党，又请杨子之竖追之。杨子曰：“嘻！亡一羊何 追者之众？”邻人曰：“多歧路。”既反，问：“获羊乎？”曰：“亡之矣。” 曰：“奚亡之？”曰：“歧路之中又有歧焉。吾不知所之，所以反也。”杨子戚 然变容，不言者移时，不笑者竟日。门人怪之，请曰：“羊贱畜，又非夫子之有， 而损言笑者何哉？”杨子不答。(追者之众 一作：追之者众)心都子曰：“大道以多歧亡羊，学者以多方丧生。学 非本不同，非本不一，而末异若是。唯归同反一，为亡得丧。子长先生之门，习 先生之道，而不达先生之况也，哀哉！”《晚登三山还望京邑》南北朝·谢朓—灞涘望长安，河阳视京县。白日丽飞甍，参差皆可见。余霞散成绮，澄江静如练。喧鸟覆春洲，杂英满芳甸。去矣方滞淫，怀哉罢欢宴。佳期怅何许，泪下如流霰。有情知望乡，谁能鬒不变？《骤雨打新荷·金朝》元好问—绿叶阴浓，遍池亭水阁，偏趁凉多。海榴初绽，朵朵簇红罗。老燕携雏弄语，有高柳鸣蝉相和。骤雨过，珍珠乱撒，打遍新荷。人生百年有几，念良辰美景，休放虚过。穷通前定，何用苦张罗。命友邀宾玩赏，对芳樽浅酌低歌。且酩酊，任他两轮日月，来往如梭。《留别王侍御维 / 留别王维》唐代·孟浩然—寂寂竟何待，朝朝空自归。欲寻芳草去，惜与故人违。当路谁相假，知音世所稀。只应守寂寞，还掩故园扉。《清平调·其三》唐代·李白—名花倾国两相欢，长得君王带笑看。解释春风无限恨，沉香亭北倚阑干。《十二月十五夜》清代·袁枚—沉沉更鼓急，渐渐人声绝。吹灯窗更明，月照一天雪。《王勃故事》宋代·宋祁—九月九日都督大宴滕王阁，宿命其婿作序以夸客，因出纸笔遍请客，莫敢当，至勃，泛然不辞。都督怒，起更衣，遣吏伺其文辄报。一再报，语益奇，乃矍然曰：“天才也!”请遂成文，极欢罢。勃属文，初不精思，先磨墨数升，则酣饮，引被覆面卧，及寤，援笔成篇，不易一字，时人谓勃为腹稿。《洛桥晚望》唐代·孟郊—天津桥下冰初结，洛阳陌上人行绝。 榆柳萧疏楼阁闲，月明直见嵩山雪。《山行留客》唐代·张旭—山光物态弄春辉，莫为轻阴便拟归。 纵使晴明无雨色，入云深处亦沾衣。《木兰花·城上风光莺语乱》宋代·钱惟演—城上风光莺语乱，城下烟波春拍岸。绿杨芳草几时休，泪眼愁肠先已断。情怀渐觉成衰晚，鸾镜朱颜惊暗换。昔年多病厌芳尊，今日芳尊惟恐浅。《少年游·润州作》宋代·苏轼—去年相送，余杭门外，飞雪似杨花。今年春尽，杨花似雪，犹不见还家。对酒卷帘邀明月，风露透窗纱。恰似姮娥怜双燕，分明照、画梁斜。《雄雉》先秦·佚名—雄雉于飞，泄泄其羽。我之怀矣，自诒伊阻。雄雉于飞，下上其音。展矣君子，实劳我心。瞻彼日月，悠悠我思。道之云远，曷云能来？百尔君子，不知德行。不忮不求，何用不臧？《潇湘神·斑竹枝》唐代·刘禹锡—斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。《怨歌行》两汉·班婕妤—新裂齐纨素，皎洁如霜雪。裁为合欢扇，团团似明月。出入君怀袖，动摇微风发。常恐秋节至，凉飙夺炎热。弃捐箧笥中，恩情中道绝。《旅宿》唐代·杜牧—旅馆无良伴，凝情自悄然。寒灯思旧事，断雁警愁眠。远梦归侵晓，家书到隔年。沧江好烟月，门系钓鱼船。《赠白马王彪·并序》魏晋·曹植—黄初四年五月，白马王、任城王与余俱朝京师、会节气。到洛阳，任城王薨。至七月，与白马王还国。后有司以二王归藩，道路宜异宿止，意毒恨之。盖以大别在数日，是用自剖，与王辞焉，愤而成篇。谒帝承明庐，逝将归旧疆。清晨发皇邑，日夕过首阳。伊洛广且深，欲济川无梁。泛舟越洪涛，怨彼东路长。顾瞻恋城阙，引领情内伤。太谷何寥廓，山树郁苍苍。霖雨泥我涂，流潦浩纵横。中逵绝无轨，改辙登高岗。修坂造云日，我马玄以黄。玄黄犹能进，我思郁以纡。郁纡将何念，亲爱在离居。本图相与偕，中更不克俱。鸱枭鸣衡轭，豺狼当路衢。苍蝇间白黑，谗巧令亲疏。欲还绝无蹊，揽辔止踟蹰。(衡轭 通：衡扼)踟蹰亦何留？相思无终极。秋风发微凉，寒蝉鸣我侧。原野何萧条，白日忽西匿。归鸟赴乔林，翩翩厉羽翼。孤兽走索群，衔草不遑食。感物伤我怀，抚心长太息。太息将何为，天命与我违。奈何念同生，一往形不归。孤魂翔故域，灵柩寄京师。存者忽复过，亡殁身自衰。人生处一世，去若朝露晞。年在桑榆间，影响不能追。自顾非金石，咄唶令心悲。心悲动我神，弃置莫复陈。丈夫志四海，万里犹比邻。恩爱苟不亏，在远分日亲。何必同衾帱，然后展慇懃。忧思成疾疢，无乃儿女仁。仓卒骨肉情，能不怀苦辛？苦辛何虑思，天命信可疑。虚无求列仙，松子久吾欺。变故在斯须，百年谁能持？离别永无会，执手将何时？王其爱玉体，俱享黄髪期。收泪即长路，援笔从此辞。《相见欢·金陵城上西楼》宋代·朱敦儒—金陵城上西楼，倚清秋。万里夕阳垂地，大江流。中原乱，簪缨散，几时收？试倩悲风吹泪，过扬州。《出其东门》先秦·佚名—出其东门，有女如云。虽则如云，匪我思存。缟衣綦巾，聊乐我员。出其闉闍，有女如荼。虽则如荼，匪我思且。缟衣茹藘，聊可与娱。《临江仙·斗草阶前初见》宋代·晏几道—斗草阶前初见，穿针楼上曾逢。罗裙香露玉钗风。靓妆眉沁绿，羞脸粉生红。 流水便随春远，行云终与谁同。酒醒长恨锦屏空。相寻梦里路，飞雨落花中。《端午日赐衣》唐代·杜甫—宫衣亦有名，端午被恩荣。细葛含风软，香罗叠雪轻。 自天题处湿，当暑著来清。意内称长短，终身荷圣情。《菩萨蛮·回文秋闺怨》宋代·苏轼—井桐双照新妆冷，冷妆新照双桐井。羞对井花愁，愁花井对羞。影孤怜夜永，永夜怜孤影。楼上不宜秋，秋宜不上楼。《朝中措·平山堂》宋代·欧阳修—平山栏槛倚晴空，山色有无中。手种堂前垂柳，别来几度春风？文章太守，挥毫万字，一饮千钟。行乐直须年少，尊前看取衰翁。(尊前 通：樽)《绝句漫兴九首·其五》唐代·杜甫—肠断春江欲尽头，杖藜徐步立芳洲。(春江 一作：江春)颠狂柳絮随风去，轻薄桃花逐水流。《北风》先秦·佚名—北风其凉，雨雪其雱。惠而好我，携手同行。其虚其邪？既亟只且！北风其喈，雨雪其霏。惠而好我，携手同归。其虚其邪？既亟只且！莫赤匪狐，莫黑匪乌。惠而好我，携手同车。其虚其邪？既亟只且！《国风·郑风·有女同车》先秦·佚名—有女同车，颜如舜华。将翱将翔，佩玉琼琚。彼美孟姜，洵美且都。有女同行，颜如舜英。将翱将翔，佩玉将将。彼美孟姜，德音不忘。《为有》唐代·李商隐—为有云屏无限娇，凤城寒尽怕春宵。 无端嫁得金龟婿，辜负香衾事早朝。《宿业师山房期丁大不至 / 宿业师山房待丁大不至》唐代·孟浩然—夕阳度西岭，群壑倏已暝。松月生夜凉，风泉满清听。樵人归欲尽，烟鸟栖初定。之子期宿来，孤琴候萝径。《声声慢》宋代·王沂孙—高寒户牖，虚白尊罍，千山尽入孤光。玉影如空，天葩暗落清香。平生此兴不浅，记当年、独据胡床。怎知道，是岁华换却，处处堪伤。《采桑子·谁翻乐府凄凉曲》清代·纳兰性德—谁翻乐府凄凉曲？风也萧萧，雨也萧萧，瘦尽灯花又一宵。不知何事萦怀抱，醒也无聊，醉也无聊，梦也何曾到谢桥。《马诗二十三首》唐代·李贺—龙脊贴连钱，银蹄白踏烟。无人织锦韂，谁为铸金鞭。腊月草根甜，天街雪似盐。未知口硬软，先拟蒺藜衔。忽忆周天子，驱车上玉山。鸣驺辞凤苑，赤骥最承恩。此马非凡马，房星本是星。向前敲瘦骨，犹自带铜声。大漠沙如雪，燕山月似钩。何当金络脑，快走踏清秋。饥卧骨查牙，粗毛刺破花。鬣焦珠色落，发断锯长麻。西母酒将阑，东王饭已干。君王若燕去，谁为曳车辕？赤兔无人用，当须吕布骑。吾闻果下马，羁策任蛮儿。飂叔去匆匆，如今不豢龙。夜来霜压栈，骏骨折西风。催榜渡乌江，神骓泣向风。君王今解剑，何处逐英雄？内马赐宫人，银鞯刺麒麟。午时盐坂上，蹭蹬溘风尘。批竹初攒耳，桃花未上身。他时须搅阵，牵去借将军。宝玦谁家子，长闻侠骨香。堆金买骏骨，将送楚襄王。香幞赭罗新，盘龙蹙蹬鳞。回看南陌上，谁道不逢春？不从桓公猎，何能伏虎威？一朝沟陇出，看取拂云飞。唐剑斩隋公，拳毛属太宗。莫嫌金甲重，且去捉飘风。白铁锉青禾，砧间落细莎。世人怜小颈，金埒畏长牙。伯乐向前看，旋毛在腹间。只今掊白草，何日蓦青山？萧寺驮经马，元从竺国来。空知有善相，不解走章台。重围如燕尾，宝剑似鱼肠。欲求千里脚，先采眼中光。暂系腾黄马，仙人上彩楼。须鞭玉勒吏，何事谪高州？汉血到王家，随鸾撼玉珂。少君骑海上，人见是青骡。武帝爱神仙，烧金得紫烟。厩中皆肉马，不解上青天。《安定城楼》唐代·李商隐—迢递高城百尺楼，绿杨枝外尽汀洲。贾生年少虚垂泪，王粲春来更远游。永忆江湖归白发，欲回天地入扁舟。不知腐鼠成滋味，猜意鹓雏竟未休。《蝶恋花·海燕双来归画栋》宋代·欧阳修—海燕双来归画栋。帘影无风，花影频移动。半醉腾腾春睡重。绿鬟堆枕香云拥。 翠被双盘金缕凤。忆得前春，有个人人共。花里黄莺时一弄。日斜惊起相思梦。《春雁》明代·王恭—春风一夜到衡阳，楚水燕山万里长。莫道春来便归去，江南虽好是他乡。《对楚王问》先秦·宋玉—楚襄王问于宋玉曰：“先生其有遗行与？何士民众庶不誉之甚也！”宋玉对曰：“唯，然，有之！愿大王宽其罪，使得毕其辞。客有歌于郢中者，其始曰《下里》、《巴人》，国中属而和者数千人。其为《阳阿》、《薤露》，国中属而和者数百人。其为《阳春》、《白雪》，国中有属而和者，不过数十人。引商刻羽，杂以流徵，国中属而和者，不过数人而已。是其曲弥高，其和弥寡。故鸟有凤而鱼有鲲。凤皇上击九千里，绝云霓，负苍天，足乱浮云，翱翔乎杳冥之上。夫蕃篱之鷃，岂能与之料天地之高哉？鲲鱼朝发昆仑之墟，暴鬐于碣石，暮宿于孟诸。夫尺泽之鲵，岂能与之量江海之大哉？故非独鸟有凤而鱼有鲲，士亦有之。夫圣人瑰意琦行，超然独处，世俗之民，又安知臣之所为哉？” 《荷花》唐代·李商隐—都无色可并，不奈此香何。瑶席乘凉设，金羁落晚过。 回衾灯照绮，渡袜水沾罗。预想前秋别，离居梦棹歌。《哀郢》先秦·屈原—皇天之不纯命兮，何百姓之震愆。民离散而相失兮，方仲春而东迁。去故乡而就远兮，遵江夏以流亡。出国门而轸怀兮，甲之朝吾以行。发郢都而去闾兮，怊荒忽之焉极。楫齐杨以容与兮，哀见君而不再得。望长楸而太息兮，涕淫淫其若霰。过夏首而西浮兮，顾龙门而不见。心婵媛而伤怀兮，眇不知其所蹠。顺风波以从流兮，焉洋洋而为客。凌阳侯之泛滥兮，忽翱翔之焉薄。心絓结而不解兮，思蹇产而不释。将运舟而下浮兮，上洞庭而下江。去终古之所居兮，今逍遥而来东。羌灵魂之欲归兮，何须臾而忘反。背夏浦而西思兮，哀故都之日远。登大坟以远望兮，聊以舒吾忧心。哀州土之平乐兮，悲江介之遗风。当陵阳之焉至兮，淼南渡之焉如。曾不知夏之为丘兮，孰两东门之可芜。心不怡之长久兮，忧与愁其相接。惟郢路之辽远兮，江与夏之不可涉。忽若去不信兮，至今九年而不复。惨郁郁而不通兮，蹇侘傺而含戚。外承欢之汋约兮，谌荏弱而难持。忠湛湛而愿进兮，妒被离而障之。尧舜之抗行兮，瞭杳杳而薄天。众谗人之嫉妒兮，被以不慈之伪名。憎愠惀之修美兮，好夫人之慷慨。众踥蹀而日进兮，美超远而逾迈。乱曰：曼余目以流观兮，冀一反之何时。鸟飞反故乡兮，狐死必首丘。信非吾罪而弃逐兮，何日夜而忘之。《春中田园作》唐代·王维—屋上春鸠鸣，村边杏花白。持斧伐远扬，荷锄觇泉脉。 归燕识故巢，旧人看新历。临觞忽不御，惆怅远行客。《绝句》唐代·贾岛—海底有明月，圆于天上轮。得之一寸光，可买千里春。《咏田家 / 伤田家》唐代·聂夷中—二月卖新丝，五月粜新谷。医得眼前疮，剜却心头肉。我愿君王心，化作光明烛。不照绮罗筵，只照逃亡屋。《送友人入蜀》唐代·李白—见说蚕丛路，崎岖不易行。山从人面起，云傍马头生。芳树笼秦栈，春流绕蜀城。升沉应已定，不必问君平。《少年行四首·其三》唐代·令狐楚—弓背霞明剑照霜，秋风走马出咸阳。未收天子河湟地，不拟回头望故乡。《虎求百兽》两汉·刘向—荆宣王问群臣曰：“吾闻北方之畏昭奚恤也，果诚何如？”群臣莫对。江乙对曰：“虎求百兽而食之，得狐。狐曰：‘子无敢食我也！天帝使我长百兽。今子食我，是逆天帝命也！子以我为不信，吾为子先行，子随我后，观百兽之见我而敢不走乎？”虎以为然，故遂与之行。兽见之，皆走。虎不知兽畏己而走也，以为畏狐也。今王之地五千里，带甲百万，而专属之于昭奚恤，故北方之畏奚恤也，其实畏王之甲兵也！犹百兽之畏虎也！”《归雁》唐代·钱起—潇湘何事等闲回，水碧沙明两岸苔。 二十五弦弹夜月，不胜清怨却飞来。《望海潮·洛阳怀古》宋代·秦观—梅英疏淡，冰澌溶泄，东风暗换年华。金谷俊游，铜驼巷陌，新晴细履平沙。长记误随车。正絮翻蝶舞，芳思交加。柳下桃蹊，乱分春色到人家。西园夜饮鸣笳。有华灯碍月，飞盖妨花。兰苑未空，行人渐老，重来是事堪嗟。烟暝酒旗斜。但倚楼极目，时见栖鸦。无奈归心，暗随流水到天涯。《采桑子·清明上巳西湖好》宋代·欧阳修—清明上巳西湖好，满目繁华。争道谁家。绿柳朱轮走钿车。 游人日暮相将去，醒醉喧哗。路转堤斜。直到城头总是花。《添字丑奴儿·窗前谁种芭蕉树》宋代·李清照—窗前谁种芭蕉树，阴满中庭。阴满中庭。叶叶心心，舒卷有馀清。(馀清 一作：情)伤心枕上三更雨，点滴霖霪。点滴霖霪。愁损北人，不惯起来听。《清江引·秋怀》元代·张可久—西风信来家万里，问我归期未？雁啼红叶天，人醉黄花地，芭蕉雨声秋梦里。《别滁》宋代·欧阳修—花光浓烂柳轻明，酌酒花前送我行。我亦且如常日醉，莫教弦管作离声。《临江仙·夜到扬州席上作》宋代·苏轼—尊酒何人怀李白，草堂遥指江东。珠帘十里卷香风。花开又花谢，离恨几千重。轻舸渡江连夜到，一时惊笑衰容。语音犹自带吴侬。夜阑对酒处，依旧梦魂中。《观公孙大娘弟子舞剑器行》唐代·杜甫—大历二年十月十九日，夔府别驾元持宅，见临颍李十二娘 舞剑器，壮其蔚跂，问其所师，曰：“余公孙大娘弟子也。” 开元五载，余尚童稚，记于郾城观公孙氏，舞剑器浑脱， 浏漓顿挫，独出冠时，自高头宜春梨园二伎坊内人洎外供奉， 晓是舞者，圣文神武皇帝初，公孙一人而已。 玉貌锦衣，况余白首，今兹弟子，亦非盛颜。 既辨其由来，知波澜莫二，抚事慷慨，聊为《剑器行》。 昔者吴人张旭，善草书帖，数常于邺县见公孙大娘舞西河剑器，自此草书长进，豪荡感激，即公孙可知矣。昔有佳人公孙氏，一舞剑器动四方。观者如山色沮丧，天地为之久低昂。霍如羿射九日落，矫如群帝骖龙翔。来如雷霆收震怒，罢如江海凝清光。绛唇珠袖两寂寞，晚有弟子传芬芳。临颍美人在白帝，妙舞此曲神扬扬。与余问答既有以，感时抚事增惋伤。先帝侍女八千人，公孙剑器初第一。五十年间似反掌，风尘倾动昏王室。梨园弟子散如烟，女乐余姿映寒日。金粟堆前木已拱，瞿唐石城草萧瑟。玳筵急管曲复终，乐极哀来月东出。老夫不知其所往，足茧荒山转愁疾。《送紫岩张先生北伐》宋代·岳飞—号令风霆迅，天声动北陬。长驱渡河洛，直捣向燕幽。马蹀阏氏血，旗袅可汗头。归来报明主，恢复旧神州。《绝句》宋代·吴涛—游子春衫已试单，桃花飞尽野梅酸。怪来一夜蛙声歇，又作东风十日寒。《元日·晨鸡两遍报》唐代·方干—晨鸡两遍报更阑，刁斗无声晓漏干。暖日映山调正气，东风入树舞残寒。轩车欲识人间感，献岁须来帝里看。才酌屠苏定年齿，坐中惟笑鬓毛斑。《杂诗二首》魏晋·曹丕—漫漫秋夜长，烈烈北风凉。展转不能寐，披衣起彷徨。彷徨忽已久，白露沾我裳。俯视清水波，仰看明月光。天汉回西流，三五正纵横。草虫鸣何悲，孤雁独南翔。郁郁多悲思，绵绵思故乡。愿飞安得翼，欲济河无梁。向风长叹息，断绝我中肠。西北有浮云，亭亭如车盖。惜我时不遇，适与飘风会。吹我东南行，行行至吴会。吴会非吾乡，安能久留滞。弃置勿复陈，客子常畏人。《卜算子·感旧》宋代·苏轼—蜀客到江南，长忆吴山好。吴蜀风流自古同，归去应须早。还与去年人，共藉西湖草。莫惜尊前仔细看，应是容颜老。《木兰花慢·滁州送范倅》宋代·辛弃疾—老来情味减，对别酒，怯流年。况屈指中秋，十分好月，不照人圆。无情水都不管；共西风、只管送归船。秋晚莼鲈江上，夜深儿女灯前。征衫，便好去朝天，玉殿正思贤。想夜半承明，留教视草，却遣筹边。长安故人问我，道愁肠殢酒只依然。目断秋霄落雁，醉来时响空弦。《桓灵时童谣》两汉·佚名—举秀才，不知书。举孝廉，父别居。寒素清白浊如泥，高第良将怯如鸡。《长城》唐代·罗邺—当时无德御乾坤，广筑徒劳万古存。谩役生民防极塞，不知血刃起中原。珠玑旋见陪陵寝，社稷何曾保子孙。 降虏至今犹自说，冤声夜夜傍城根。《点绛唇·花信来时》宋代·晏几道—花信来时，恨无人似花依旧。又成春瘦，折断门前柳。天与多情，不与长相守。分飞后，泪痕和酒，占了双罗袖。《车遥遥篇》魏晋·傅玄—车遥遥兮马洋洋，追思君兮不可忘。君安游兮西入秦，愿为影兮随君身。君在阴兮影不见，君依光兮妾所愿。《守岁》唐代·李世民—暮景斜芳殿，年华丽绮宫。寒辞去冬雪，暖带入春风。阶馥舒梅素，盘花卷烛红。共欢新故岁，迎送一宵中。《沁园春·题潮阳张许二公庙》宋代·文天祥—为子死孝，为臣死忠，死又何妨。自光岳气分，士无全节；君臣义缺，谁负刚肠。骂贼睢阳，爱君许远，留取声名万古香。后来者，无二公之操，百炼之钢。人生翕歘云亡。好烈烈轰轰做一场。使当时卖国，甘心降虏，受人唾骂，安得流芳。古庙幽沉，仪容俨雅，枯木寒鸦几夕阳。邮亭下，有奸雄过此，仔细思量。《赠裴十四》唐代·李白—朝见裴叔则，朗如行玉山。黄河落天走东海，万里写入胸怀间。身骑白鼋不敢度，金高南山买君顾。徘徊六合无相知，飘若浮云且西去！《重别周尚书》南北朝·庾信—阳关万里道，不见一人归。惟有河边雁，秋来南向飞。《万山潭作》唐代·孟浩然—垂钓坐磐石，水清心亦闲。鱼行潭树下，猿挂岛藤间。游女昔解佩，传闻于此山。求之不可得，沿月棹歌还。《卜算子》宋代·蔡伸—春事付莺花，曾是莺花主。醉拍春衫金缕衣，只向花间住。《送人东游》唐代·温庭筠—荒戍落黄叶，浩然离故关。高风汉阳渡，初日郢门山。江上几人在，天涯孤棹还。何当重相见，樽酒慰离颜。《筹笔驿》唐代·罗隐—抛掷南阳为主忧，北征东讨尽良筹。时来天地皆同力，运去英雄不自由。千里山河轻孺子，两朝冠剑恨谯周。唯余岩下多情水，犹解年年傍驿流。《上林赋》两汉·司马相如—亡是公听然而笑曰：“楚则失矣，而齐亦未为得也。夫使诸侯纳贡者，非为财币，所以述职也。封疆画界者，非为守御，所以禁淫也。今齐列为东藩，而外私肃慎，捐国逾限，越海而田，其于义固未可也。且二君之论，不务明君臣之义，正诸侯之礼，徒事争于游戏之乐，苑囿之大，欲以奢侈相胜，荒淫相越，此不可以扬名发誉，而适足以贬君自损也。“且夫齐楚之事，又乌足道乎！君未睹夫巨丽也，独不闻天子之上林乎？左苍梧，右西极。丹水更其南，紫渊径其北。终始灞浐，出入泾渭；酆镐潦潏，纡馀委蛇，经营乎其内。荡荡乎八川分流，相背而异态。东西南北，驰骛往来，出乎椒丘之阙，行乎洲淤之浦，经乎桂林之中，过乎泱漭之野。汩乎混流，顺阿而下，赴隘狭之口，触穹石，激堆埼，沸乎暴怒，汹涌澎湃。滭弗宓汩，逼侧泌瀄。横流逆折，转腾潎冽，滂濞沆溉。穹隆云桡，宛潬胶戾。逾波趋浥，涖涖下濑。批岩冲拥，奔扬滞沛。临坻注壑，瀺灂霣坠，沈沈隐隐，砰磅訇礚，潏潏淈淈，湁潗鼎沸。驰波跳沫，汩濦漂疾。悠远长怀，寂漻无声，肆乎永归。然后灏溔潢漾，安翔徐回，翯乎滈滈，东注太湖，衍溢陂池。于是乎鲛龙赤螭，??渐离，鰅鰫鳍鮀，禺禺魼鳎，揵鳍掉尾，振鳞奋翼，潜处乎深岩，鱼鳖讙声，万物众伙。明月珠子，的砾江靡。蜀石黄碝，水玉磊砢，磷磷烂烂，采色澔汗，藂积乎其中。鸿鹔鹄鸨，鴐 鹅属玉，交精旋目，烦鹜庸渠，箴疵?卢，群浮乎其上，泛淫泛滥，随风澹淡，与波摇荡，奄薄水渚，唼喋菁藻，咀嚼菱藕。“于是乎崇山矗矗，巃嵷崔巍，深林巨木，崭岩参嵳，九嵕嶻嶭。南山峨峨，岩陁甗崎，摧崣崛崎。振溪通谷，蹇产沟渎，谽呀豁閕。阜陵别岛，崴磈葨廆，丘虚堀礨，隐辚郁垒，登降施靡，陂池貏豸，沇溶淫鬻，散涣夷陆，亭皋千里，靡不被筑。揜以绿蕙，被以江蓠，糅以蘪芜，杂以留夷。布结缕，攒戾莎，揭车衡兰，槀本射干，茈姜蘘荷，葴持若荪，鲜支黄砾，蒋苎青薠，布濩闳泽，延曼太原。离靡广衍，应风披靡，吐芳扬烈，郁郁菲菲，众香发越，肸蚃布写，晻薆咇茀。“于是乎周览泛观，缜纷轧芴，芒芒恍忽。视之无端，察之无涯，日出东沼，入乎西陂。其南则隆冬生长，涌水跃波。其兽则?旄貘嫠，沈牛麈麋，赤首圜题，穷奇象犀。其北则盛夏含冻裂地，涉冰揭河。其兽则麒麟角端，騊駼橐驼，蛩蛩驒騱，駃騠驴骡六庵注。“于是乎离宫别馆，弥山跨谷，高廊四注，重坐曲阁，华榱璧珰，辇道纚属，步櫩周流，长途中宿。夷嵕筑堂，累台增成，岩窔洞房，頫杳眇而无见，仰攀橑而扪天，奔星更于闺闼，宛虹扦于楯轩，青龙蚴蟉于东箱，象舆婉僤于西清，灵圄燕于闲馆，偓佺之伦，暴于南荣。醴泉涌于清室，通川过于中庭。盘石振崖，嵚岩倚倾。嵯峨磼礏，刻削峥嵘。玫瑰碧琳，珊瑚丛生，琘玉旁唐，玢豳文鳞，赤瑕驳荦，杂臿其间，晁采琬琰，和氏出焉。“于是乎卢橘夏熟，黄甘橙楱，枇杷橪柿，亭奈厚朴，梬枣杨梅，樱桃蒲陶，隐夫薁棣，答沓离支，罗乎后宫，列乎北园。崒丘陵，下平原，扬翠叶，扤紫茎，发红华，垂朱荣，煌煌扈扈，照曜钜野。沙棠栎槠，华枫枰栌，留落胥邪，仁频并闾，欃檀木兰，豫章女贞，长千仞，大连抱，夸条直畅，实叶葰楙，攒立丛倚，连卷欐佹，崔错癹骫，坑衡閜砢，垂条扶疏，落英幡纚，纷溶箾蔘，猗狔从风，藰莅卉歙，盖象金石之声，管籥之音。偨池茈虒，旋还乎后宫，杂袭絫辑，被山缘谷，循阪下隰，视之无端，究之无穷。“于是乎玄猨素雌，蜼玃飞鸓，蛭蜩蠼猱，獑胡豰蛫，栖息乎其间。长啸哀鸣，翩幡互经。夭蟜枝格，偃蹇杪颠。隃绝梁，腾殊榛，捷垂条，掉希间，牢落陆离，烂漫远迁。若此者数百千处。娱游往来，宫宿馆舍，庖厨不徙，后宫不移，百官备具。“于是乎背秋涉冬，天子校猎。乘镂象，六玉虬，拖蜺旌，靡云旗，前皮轩，后道游。孙叔奉辔，卫公参乘，扈从横行，出乎四校之中。鼓严簿，纵猎者，河江为阹，泰山为橹，车骑雷起，殷天动地，先后陆离，离散别追。淫淫裔裔，缘陵流泽，云布雨施。生貔豹，搏豺狼，手熊罴，足壄羊，蒙鹖苏，绔白虎，被班文，跨壄马，凌三嵕之危，下碛历之坻。径峻赴险，越壑厉水。椎蜚廉，弄獬豸，格虾蛤，鋋猛氏，羂騕褭，射封豕。箭不苟害，解脰陷脑，弓不虚发，应声而倒。于是乘舆弭节徘徊，翱翔往来，睨部曲之进退，览将帅之变态。然后侵淫促节，儵夐远去，流离轻禽，蹴履狡兽。轊白鹿，捷狡兔，轶赤电，遗光耀。追怪物，出宇宙，弯蕃弱，满白羽，射游枭，栎蜚遽。择肉而后发，先中而命处，弦矢分，艺殪仆。然后扬节而上浮，凌惊风，历骇猋，乘虚无，与神俱。躏玄鹤，乱昆鸡，遒孔鸾，促鵔鸃，拂翳鸟，捎凤凰，捷鹓鶵，揜焦明。道尽途殚，回车而还。消遥乎襄羊，降集乎北纮，率乎直指，晻乎反乡。蹷石阙，历封峦，过鳷鹊，望露寒，下棠梨，息宜春，西驰宣曲，濯鹢牛首，登龙台，掩细柳。观士大夫之勤略，均猎者之所得获，徒车之所轥轹，步骑之所蹂若，人臣之所蹈籍，与其穷极倦谻，惊惮詟伏，不被创刃而死者，他他籍籍，填坑满谷，掩平弥泽。“于是乎游戏懈怠，置酒乎颢天之台，张乐乎轇輵之宇。撞千石之钟，立万石之虡，建翠华之旗，树灵鼍之鼓，奏陶唐氏之舞，听葛天氏之歌，千人唱，万人和，山陵为之震动，川谷为之荡波。巴渝宋蔡，淮南干遮，文成颠歌，族居递奏，金鼓迭起，铿鎗闛鞈，洞心骇耳。荆吴郑卫之声，韶濩武象之乐，阴淫案衍之音，鄢郢缤纷，激楚结风。俳优侏儒，狄鞮之倡，所以娱耳目乐心意者，丽靡烂漫于前，靡曼美色于后。若夫青琴、宓妃之徒，绝殊离俗，妖冶娴都，靓妆刻饰，便嬛绰约，柔桡嫚嫚，妩媚孅弱。曳独茧之褕绁，眇阎易以恤削，便姗嫳屑，与俗殊服，芬芳沤郁，酷烈淑郁；皓齿粲烂，宜笑的皪；长眉连娟，微睇绵藐，色授魂与，心愉于侧。“于是酒中乐酣，天子芒然而思，似若有亡，曰：‘嗟乎！此大奢侈。朕以览听馀闲，无事弃日，顺天道以杀伐，时休息于此。恐后叶靡丽，遂往而不返，非所以为继嗣创业垂统也。’于是乎乃解酒罢猎，而命有司曰：‘地可垦辟，悉为农郊，以赡萌隶，隤墙填堑，使山泽之人得至焉。实陂池而勿禁，虚宫馆而勿仞，发仓廪以救贫穷，补不足，恤鳏寡，存孤独，出德号，省刑罚，改制度，易服色，革正朔，与天下为更始。’“于是历吉日以斋戒，袭朝服，乘法驾，建华旗，鸣玉鸾，游于六艺之囿，驰骛乎仁义之涂，览观《春秋》之林，射《狸首》，兼《驺虞》，弋玄鹤，舞干戚，载云?，揜群雅，悲《伐檀》，乐乐胥，修容乎礼园，翱翔乎书圃，述《易》道，放怪兽，登明堂，坐清庙，次群臣，奏得失，四海之内，靡不受获。于斯之时，天下大说，乡风而听，随流而化，芔然兴道而迁义，刑错而不用，德隆于三王，而功羡于五帝。若此故猎，乃可喜也。若夫终日驰骋，劳神苦形，罢车马之用，抏士卒之精，费府库之财，而无德厚之恩，务在独乐，不顾众庶，亡国家之政，贪雉兔之获，则仁者不繇也。从此观之，齐楚之事，岂不哀哉！地方不过千里，而囿居九百，是草木不得垦辟，而人无所食也。夫以诸侯之细，而乐万乘之侈，仆恐百姓被其尤也。”于是二子愀然改容，超若自失，逡巡避席，曰：“鄙人固陋，不知忌讳，乃今日见教，谨受命矣。”《送魏万之京》唐代·李颀—朝闻游子唱离歌，昨夜微霜初渡河。鸿雁不堪愁里听，云山况是客中过。关城树色催寒近，御苑砧声向晚多。(树色 一作：曙)莫见长安行乐处，空令岁月易蹉跎。《水龙吟·老来曾识渊明》宋代·辛弃疾—老来曾识渊明，梦中一见参差是。觉来幽恨，停觞不御，欲歌还止。白发西风，折腰五斗，不应堪此。问北窗高卧，东篱自醉，应别有，归来意。须信此翁未死，到如今凛然生气。吾侪心事，古今长在，高山流水。富贵他年，直饶未免，也应无味。甚东山何事，当时也道，为苍生起。《南乡子·重九涵辉楼呈徐君猷》宋代·苏轼—霜降水痕收。浅碧鳞鳞露远洲。酒力渐消风力软，飕飕。破帽多情却恋头。佳节若为酬。但把清尊断送秋。万事到头都是梦，休休。明日黄花蝶也愁。《送陈秀才还沙上省墓》明代·高启—满衣血泪与尘埃，乱后还乡亦可哀。风雨梨花寒食过，几家坟上子孙来？《鄂州南楼书事》宋代·黄庭坚—四顾山光接水光，凭栏十里芰荷香。清风明月无人管，并作南楼一味凉。《菊》唐代·郑谷—王孙莫把比蓬蒿，九日枝枝近鬓毛。露湿秋香满池岸，由来不羡瓦松高。《蝶恋花·京口得乡书》宋代·苏轼—雨后春容清更丽。只有离人，幽恨终难洗。北固山前三面水。碧琼梳拥青螺髻。一纸乡书来万里。问我何年，真个成归计。白首送春拚一醉。东风吹破千行泪。《长相思·雨》宋代·万俟咏—一声声，一更更。窗外芭蕉窗里灯，此时无限情。梦难成，恨难平。不道愁人不喜听，空阶滴到明。《冯谖客孟尝君》先秦·佚名—齐人有冯谖者，贫乏不能自存，使人属孟尝君，愿寄食门下。孟尝君曰：“客何好？”曰：“客无好也。”曰：“客何能？”曰：“客无能也。”孟尝君笑而受之曰：“诺。”左右以君贱之也，食以草具。居有顷，倚柱弹其剑，歌曰：“长铗归来乎！食无鱼。”左右以告。孟尝君曰：“食之，比门下之客。”居有顷，复弹其铗，歌曰：“长铗归来乎！出无车。”左右皆笑之，以告。孟尝君曰：“为之驾，比门下之车客。”于是乘其车，揭其剑，过其友曰：“孟尝君客我。”后有顷，复弹其剑铗，歌曰：“长铗归来乎！无以为家。”左右皆恶之，以为贪而不知足。孟尝君问：“冯公有亲乎？”对曰，“有老母。”孟尝君使人给其食用，无使乏。于是冯谖不复歌。 后孟尝君出记，问门下诸客：“谁习计会，能为文收责于薛者乎？”冯谖署曰：“能。”孟尝君怪之，曰：“此谁也？”左右曰：“乃歌夫长铗归来者也。”孟尝君笑曰：“客果有能也，吾负之，未尝见也。”请而见之，谢曰：“文倦于事，愦于忧，而性懧愚，沉于国家之事，开罪于先生。先生不羞，乃有意欲为收责于薛乎？”冯谖曰：“愿之。”于是约车治装，载券契而行，辞曰：“责毕收，以何市而反？”孟尝君曰：“视吾家所寡有者。”驱而之薛，使吏召诸民当偿者，悉来合券。券遍合，起，矫命，以责赐诸民。因烧其券。民称万岁。长驱到齐，晨而求见。孟尝君怪其疾也，衣冠而见之，曰：“责毕收乎？来何疾也！”曰：“收毕矣。”“以何市而反？”冯谖曰；“君之‘视吾家所寡有者’。臣窃计，君宫中积珍宝，狗马实外厩，美人充下陈。君家所寡有者，以义耳！窃以为君市义。”孟尝君曰：“市义奈何？”曰：“今君有区区之薛，不拊爱子其民，因而贾利之。臣窃矫君命，以责赐诸民，因烧其券，民称万岁。乃臣所以为君市义也。”孟尝君不悦，曰：“诺，先生休矣！”后期年，齐王谓孟尝君曰：“寡人不敢以先王之臣为臣。”孟尝君就国于薛，未至百里，民扶老携幼，迎君道中。孟尝君顾谓冯谖：“先生所为文市义者，乃今日见之。”冯谖曰：“狡兔有三窟，仅得免其死耳；今君有一窟，未得高枕而卧也。请为君复凿二窟。”孟尝君予车五十乘，金五百斤，西游于梁，谓惠王曰：“齐放其大臣孟尝君于诸侯，诸侯先迎之者，富而兵强。”于是梁王虚上位，以故相为上将军，遣使者黄金千斤，车百乘，往聘孟尝君。冯谖先驱，诫孟尝君曰：“千金，重币也；百乘，显使也。齐其闻之矣。”梁使三反，孟尝君固辞不往也。 齐王闻之，君臣恐惧，遣太傅赍黄金千斤、文车二驷，服剑一，封书，谢孟尝君曰：“寡人不祥，被于宗庙之祟，沉于谄谀之臣，开罪于君。寡人不足为也；愿君顾先王之宗庙，姑反国统万人乎！”冯谖诫孟尝君曰：“愿请先王之祭器，立宗庙于薛。”庙成，还报孟尝君曰：“三窟已就，君姑高枕为乐矣。”孟尝君为相数十年，无纤介之祸者，冯谖之计也。《江上吟》唐代·李白—木兰之枻沙棠舟，玉箫金管坐两头。美酒樽中置千斛，载妓随波任去留。仙人有待乘黄鹤，海客无心随白鸥。屈平辞赋悬日月，楚王台榭空山丘。兴酣落笔摇五岳，诗成笑傲凌沧洲。功名富贵若长在，汉水亦应西北流。《折荷有赠》唐代·李白—涉江玩秋水，爱此红蕖鲜。攀荷弄其珠，荡漾不成圆。佳人彩云里，欲赠隔远天。相思无因见，怅望凉风前。《京师得家书》明代·袁凯—江水三千里，家书十五行。行行无别语，只道早还乡。《杂诗》唐代·佚名—劝君莫惜金缕衣，劝君须惜少年时。有花堪折直须折，莫待无花空折枝。青天无云月如烛，露泣梨花白如玉。子规一夜啼到明，美人独在空房宿。空赐罗衣不赐恩，一薰香后一销魂。虽然舞袖何曾舞，常对春风裛泪痕。不洗残妆凭绣床，也同女伴绣鸳鸯。回针刺到双飞处，忆著征夫泪数行。眼想心思梦里惊，无人知我此时情。不如池上鸳鸯鸟，双宿双飞过一生。一去辽阳系梦魂，忽传征骑到中门。纱窗不肯施红粉，徒遣萧郎问泪痕。莺啼露冷酒初醒，罨画楼西晓角鸣。翠羽帐中人梦觉，宝钗斜坠枕函声。行人南北分征路，流水东西接御沟。终日坡前怨离别，谩名长乐是长愁。偏倚绣床愁不起，双垂玉箸翠鬟低。卷帘相待无消息，夜合花前日又西。悔将泪眼向东开，特地愁从望里来。三十六峰犹不见，况伊如燕这身材。满目笙歌一段空，万般离恨总随风。多情为谢残阳意，与展晴霞片片红。两心不语暗知情，灯下裁缝月下行。行到阶前知未睡，夜深闻放剪刀声。近寒食雨草萋萋，著麦苗风柳映堤。早是有家归未得，杜鹃休向耳边啼。水纹珍簟思悠悠，千里佳期一夕休。从此无心爱良夜，任他明月下西楼。数日相随两不忘，郎心如妾妾如郎。出门便是东西路，把取红笺各断肠。无定河边暮角声，赫连台畔旅人情。函关归路千馀里，一夕秋风白发生。花落长川草色青，暮山重叠两冥冥。逢春便觉飘蓬苦，今日分飞一涕零。洛阳才子邻箫恨，湘水佳人锦瑟愁。今昔两成惆怅事，临邛春尽暮江流。浙江轻浪去悠悠，望海楼吹望海愁。莫怪乡心随魄断，十年为客在他州。《月》唐代·杜甫—天上秋期近，人间月影清。入河蟾不没，捣药兔长生。《焚书坑》唐代·章碣—竹帛烟销帝业虚，关河空锁祖龙居。坑灰未冷山东乱，刘项原来不读书。《鹊桥仙·七夕》宋代·范成大—双星良夜，耕慵织懒，应被群仙相妒。娟娟月姊满眉颦，更无奈、风姨吹雨。 相逢草草，争如休见，重搅别离心绪。新欢不抵旧愁多，倒添了、新愁归去。《登江中孤屿》南北朝·谢灵运—江南倦历览，江北旷周旋。怀新道转迥，寻异景不延。乱流趋正绝，孤屿媚中川。云日相晖映，空水共澄鲜。表灵物莫赏，蕴真谁为传。想象昆山姿，缅邈区中缘。始信安期术，得尽养生年。《鹧鸪天·家住苍烟落照间》宋代·陆游—家住苍烟落照间，丝毫尘事不相关。斟残玉瀣行穿竹，卷罢《黄庭》卧看山。贪啸傲，任衰残，不妨随处一开颜。元知造物心肠别，老却英雄似等闲！《凤箫吟·锁离愁》宋代·韩缜—锁离愁，连绵无际，来时陌上初熏。绣帏人念远，暗垂珠泪，泣送征轮。长亭长在眼，更重重、远水孤云。但望极楼高，尽日目断王孙。 消魂。池塘别后，曾行处、绿妒轻裙。恁时携素手，乱花飞絮里，缓步香茵。朱颜空自改，向年年、芳意长新。遍绿野，嬉游醉眠，莫负青春。《长相思·游西湖》宋代·康与之—南高峰，北高峰，一片湖光烟霭中。春来愁杀侬。郎意浓，妾意浓。油壁车轻郎马骢，相逢九里松。《同李十一醉忆元九》唐代·白居易—花时同醉破春愁，醉折花枝作酒筹。忽忆故人天际去，计程今日到梁州。《春日》唐代·李商隐—欲入卢家白玉堂，新春催破舞衣裳。《答陆澧》唐代·张九龄—松叶堪为酒，春来酿几多。不辞山路远，踏雪也相过。《桃源行》唐代·王维—渔舟逐水爱山春，两岸桃花夹古津。坐看红树不知远，行尽青溪不见人。山口潜行始隈隩，山开旷望旋平陆。遥看一处攒云树，近入千家散花竹。樵客初传汉姓名，居人未改秦衣服。居人共住武陵源，还从物外起田园。月明松下房栊静，日出云中鸡犬喧。惊闻俗客争来集，竞引还家问都邑。平明闾巷扫花开，薄暮渔樵乘水入。初因避地去人间，及至成仙遂不还。峡里谁知有人事，世中遥望空云山。不疑灵境难闻见，尘心未尽思乡县。出洞无论隔山水，辞家终拟长游衍。自谓经过旧不迷，安知峰壑今来变。当时只记入山深，青溪几度到云林。春来遍是桃花水，不辨仙源何处寻。《沁园春·丁巳重阳前》清代·纳兰性德—丁巳重阳前三日，梦亡妇淡妆素服，执手哽咽，语多不复能记。但临别有云：“衔恨愿为天上月，年年犹得向郎圆。”妇素未工诗，不知何以得此也，觉后感赋。瞬息浮生，薄命如斯，低徊怎忘。记绣榻闲时，并吹红雨；雕阑曲处，同倚斜阳。梦好难留，诗残莫续，赢得更深哭一场。遗容在，只灵飙一转，未许端详。重寻碧落茫茫。料短发、朝来定有霜。便人间天上，尘缘未断，春花秋叶，触绪还伤。欲结绸缪，翻惊摇落，减尽荀衣昨日香。真无奈，倩声声邻笛，谱出回肠。《岁暮归南山 / 归故园作 / 归终南山》唐代·孟浩然—北阙休上书，南山归敝庐。不才明主弃，多病故人疏。 白发催年老，青阳逼岁除。永怀愁不寐，松月夜窗虚。《早春寄王汉阳》唐代·李白—闻道春还未相识，走傍寒梅访消息。昨夜东风入武阳，陌头杨柳黄金色。碧水浩浩云茫茫，美人不来空断肠。预拂青山一片石，与君连日醉壶觞。《寄全椒山中道士》唐代·韦应物—今朝郡斋冷，忽念山中客。涧底束荆薪，归来煮白石。欲持一瓢酒，远慰风雨夕。落叶满空山，何处寻行迹。《西施咏》唐代·王维—艳色天下重，西施宁久微。朝为越溪女，暮作吴宫妃。贱日岂殊众，贵来方悟稀。邀人傅香粉，不自著罗衣。君宠益娇态，君怜无是非。当时浣纱伴，莫得同车归。持谢邻家子，效颦安可希。《弈秋》先秦·孟子及弟子—孟子曰：“无或乎王之不智也。虽有天下易生之物也，一日暴之，十日寒之，未有能生者也。吾见亦罕矣，吾退而寒之者至矣，吾如有萌焉何哉？今夫弈之为数，小数也；不专心致志。则不得也。弈秋，通国之善奕者也。使弈秋诲二人弈，其一人专心致志，惟弈秋之为听。一人虽听之，一心以为有鸿鹄将至，思援弓缴而射之，虽与之俱学，弗若之矣，为是其智弗若与？曰：非然也。”《雪后晚晴四山皆青惟东山全白赋最爱东山晴后雪二绝句》宋代·杨万里—只知逐胜忽忘寒，小立春风夕照间。最爱东山晴后雪，软红光里涌银山。群山雪不到新晴，多作泥融少作冰。最爱东山晴后雪，却愁宜看不宜登。《国风·秦风·黄鸟》先秦·佚名—交交黄鸟，止于棘。谁从穆公？子车奄息。维此奄息，百夫之特。临其穴，惴惴其栗。彼苍者天，歼我良人！如可赎兮，人百其身！交交黄鸟，止于桑。谁从穆公？子车仲行。维此仲行，百夫之防。临其穴，惴惴其栗。彼苍者天，歼我良人！如可赎兮，人百其身！交交黄鸟，止于楚。谁从穆公？子车针虎。维此针虎，百夫之御。临其穴，惴惴其栗。彼苍者天，歼我良人！如可赎兮，人百其身！《流莺》唐代·李商隐—流莺漂荡复参差，度陌临流不自持。巧啭岂能无本意？良辰未必有佳期。风朝露夜阴晴里，万户千门开闭时。曾苦伤春不忍听，凤城何处有花枝。《虞美人·有美堂赠述古》宋代·苏轼—湖山信是东南美，一望弥千里。使君能得几回来？便使樽前醉倒更徘徊。沙河塘里灯初上，水调谁家唱？夜阑风静欲归时，惟有一江明月碧琉璃。《水调歌头·壬子三山被召陈端仁给事饮饯席上作》宋代·辛弃疾—长恨复长恨，裁作短歌行。何人为我楚舞，听我楚狂声？余既滋兰九畹，又树蕙之百亩，秋菊更餐英。门外沧浪水，可以濯吾缨。一杯酒，问何似，身后名？人间万事，毫发常重泰山轻。悲莫悲生离别，乐莫乐新相识，儿女古今情。富贵非吾事，归与白鸥盟。《望江南·江南柳》宋代·欧阳修—江南柳，叶小未成阴。人为丝轻那忍折，莺嫌枝嫩不胜吟。留著待春深。十四五，闲抱琵琶寻。阶上簸钱阶下走，恁时相见早留心。何况到如今。(莺嫌 一作：莺怜；留著 一作：留取) 《好事近·风定落花深》宋代·李清照—风定落花深，帘外拥红堆雪。长记海棠开后，正伤春时节。酒阑歌罢玉尊空，青缸暗明灭。魂梦不堪幽怨，更一声啼鴂。《冉冉孤生竹》两汉·佚名—冉冉孤生竹，结根泰山阿。与君为新婚，菟丝附女萝。菟丝生有时，夫妇会有宜。千里远结婚，悠悠隔山陂。思君令人老，轩车来何迟！伤彼蕙兰花，含英扬光辉。过时而不采，将随秋草萎。君亮执高节，贱妾亦何为！《阮郎归·天边金掌露成霜》宋代·晏几道—天边金掌露成霜。云随雁字长。绿杯红袖趁重阳。人情似故乡。兰佩紫，菊簪黄。殷勤理旧狂。欲将沉醉换悲凉。清歌莫断肠。《菩萨蛮·风柔日薄春犹早》宋代·李清照—风柔日薄春犹早，夹衫乍著心情好。睡起觉微寒，梅花鬓上残。故乡何处是，忘了除非醉。沉水卧时烧，香消酒未消。 《鹧鸪天·鹅湖归病起作》宋代·辛弃疾—枕簟溪堂冷欲秋。断云依水晚来收。红莲相倚浑如醉，白鸟无言定自愁。 书咄咄，且休休。一丘一壑也风流。不知筋力衰多少，但觉新来懒上楼。《鹊桥仙·夜闻杜鹃》宋代·陆游—茅檐人静，蓬窗灯暗，春晚连江风雨。林莺巢燕总无声，但月夜、常啼杜宇。催成清泪，惊残孤梦，又拣深枝飞去。故山犹自不堪听，况半世、飘然羁旅！《钴鉧潭西小丘记》唐代·柳宗元—得西山后八日，寻山口西北道二百步，又得钴鉧潭。西二十五步，当湍而浚者为鱼梁。梁之上有丘焉，生竹树。其石之突怒偃蹇，负土而出，争为奇状者，殆不可数。其嵚然相累而下者，若牛马之饮于溪；其冲然角列而上者，若熊罴之登于山。丘之小不能一亩，可以笼而有之。问其主，曰：“唐氏之弃地，货而不售。”问其价，曰：“止四百。”余怜而售之。李深源、元克己时同游，皆大喜，出自意外。即更取器用，铲刈秽草，伐去恶木，烈火而焚之。嘉木立，美竹露，奇石显。由其中以望，则山之高，云之浮，溪之流，鸟兽之遨游，举熙熙然回巧献技，以效兹丘之下。枕席而卧，则清泠之状与目谋，瀯瀯之声与耳谋，悠然而虚者与神谋，渊然而静者与心谋。不匝旬而得异地者二，虽古好事之士，或未能至焉。噫！以兹丘之胜，致之沣、镐、鄠、杜，则贵游之士争买者，日增千金而愈不可得。今弃是州也，农夫渔父，过而陋之，贾四百，连岁不能售。而我与深源、克己独喜得之，是其果有遭乎！书于石，所以贺兹丘之遭也。 《五代史伶官传序》宋代·欧阳修—呜呼！盛衰之理，虽曰天命，岂非人事哉！原庄宗之所以得天下，与其所以失之者，可以知之矣。世言晋王之将终也，以三矢赐庄宗而告之曰：“梁，吾仇也；燕王，吾所立；契丹与吾约为兄弟；而皆背晋以归梁。此三者，吾遗恨也。与尔三矢，尔其无忘乃父之志！”庄宗受而藏之于庙。其后用兵，则遣从事以一少牢告庙，请其矢，盛以锦囊，负而前驱，及凯旋而纳之。方其系燕父子以组，函梁君臣之首，入于太庙，还矢先王，而告以成功，其意气之盛，可谓壮哉！及仇雠已灭，天下已定，一夫夜呼，乱者四应，仓皇东出，未及见贼而士卒离散，君臣相顾，不知所归。至于誓天断发，泣下沾襟，何其衰也！岂得之难而失之易欤？抑本其成败之迹，而皆自于人欤？《书》曰：“满招损，谦得益。”忧劳可以兴国，逸豫可以亡身，自然之理也。故方其盛也，举天下之豪杰，莫能与之争；及其衰也，数十伶人困之，而身死国灭，为天下笑。夫祸患常积于忽微，而智勇多困于所溺，岂独伶人也哉！作《伶官传》。 《瑶瑟怨》唐代·温庭筠—冰簟银床梦不成，碧天如水夜云轻。 雁声远过潇湘去，十二楼中月自明。《咏怀古迹五首·其五》唐代·杜甫—诸葛大名垂宇宙，宗臣遗像肃清高。三分割据纡筹策，万古云霄一羽毛。伯仲之间见伊吕，指挥若定失萧曹。运移汉祚终难复，志决身歼军务劳。《卜算子·片片蝶衣轻》宋代·刘克庄—片片蝶衣轻，点点猩红小。道是天公不惜花，百种千般巧。 朝见树头繁，暮见枝头少。道是天公果惜花，雨洗风吹了。《木兰花·晚妆初了明肌雪·五代》李煜—晚妆初了明肌雪，春殿嫔娥鱼贯列。笙箫吹断水云间，重按霓裳歌遍彻。临春谁更飘香屑？醉拍阑干情味切。归时休放烛光红，待踏马蹄清夜月。《千秋岁·水边沙外》宋代·秦观—水边沙外。城郭春寒退。花影乱，莺声碎。飘零疏酒盏，离别宽衣带。人不见，碧云暮合空相对。 忆昔西池会。鹓鹭同飞盖。携手处，今谁在。日边清梦断，镜里朱颜改。春去也，飞红万点愁如海。《蹇叔哭师》先秦·左丘明—冬，晋文公卒。庚辰，将殡于曲沃。出绛，柩有声如牛。卜偃使大夫拜，曰：“君命大事将有西师过轶我，击之，必大捷焉。”杞子自郑使告于秦曰：“郑人使我掌其北门之管，若潜师以来，国可得也。”穆公访诸蹇叔。蹇叔曰：“劳师以袭远，非所闻也。师劳力竭，远主备之，无乃不可乎？师之所为，郑必知之。 勤而无所，必有悖心。且行千里，其谁不知？”公辞焉。召孟明、 西乞、白乙使出师于东门之外。蹇叔哭之曰：“孟子！吾见师之出而不见其入也。”公使谓之曰：“尔何知！中寿，尔墓之木拱矣！”蹇叔之子与师，哭而送之，曰：“晋人御师必于崤，有二陵焉。 其南陵，夏后皋之墓地；其北陵，文王之所辟风雨也，必死是间，余收尔骨焉?秦师遂东。 《踏歌词四首·其一》唐代·刘禹锡—春江月出大堤平，堤上女郎连袂行。唱尽新词欢不见，红霞映树鹧鸪鸣。《回车驾言迈》两汉·佚名—回车驾言迈，悠悠涉长道。四顾何茫茫，东风摇百草。所遇无故物，焉得不速老。盛衰各有时，立身苦不早。人生非金石，岂能长寿考？奄忽随物化，荣名以为宝。《满江红·怀子由作》宋代·苏轼—清颍东流，愁目断，孤帆明灭。宦游处，青山白浪，万重千叠。孤负当年林下意，对床夜雨听萧瑟。恨此生，长向别离中，生华发。一尊酒，黄河侧。无限事，从头说。相看恍如昨，许多年月。衣上旧痕余苦泪，眉间喜气占黄色。便与君，池上觅残春，花如雪。《放言五首·其五》唐代·白居易—泰山不要欺毫末，颜子无心羡老彭。松树千年终是朽，槿花一日自为荣。何须恋世常忧死，亦莫嫌身漫厌生。生去死来都是幻，幻人哀乐系何情。《万里瞿塘月》唐代·杜甫—万里瞿唐月，春来六上弦。时时开暗室，故故满青天。爽合风襟静，高当泪脸悬。南飞有乌鹊，夜久落江边。《月》唐代·杜牧—三十六宫秋夜深，昭阳歌断信沉沉。唯应独伴陈皇后，照见长门望幸心。《浪淘沙·一叶忽惊秋》宋代·贺铸—一叶忽惊秋。分付东流。殷勤为过白苹洲。洲上小楼帘半卷，应认归舟。 回首恋朋游。迹去心留。歌尘萧散梦云收。惟有尊前曾见月，相伴人愁。《吊屈原赋》两汉·贾谊—谊为长沙王太傅，既以谪去，意不自得；及度湘水，为赋以吊屈原。屈原，楚贤臣也。被谗放逐，作《离骚》赋，其终篇曰：“已矣哉！国无人兮，莫我知也。”遂自投汨罗而死。谊追伤之，因自喻，其辞曰： 恭承嘉惠兮，俟罪长沙；侧闻屈原兮，自沉汨罗。造讬湘流兮，敬吊先生；遭世罔极兮，乃殒厥身。呜呼哀哉！逢时不祥。鸾凤伏竄兮，鸱枭翱翔。闒茸尊显兮，谗谀得志；贤圣逆曳兮，方正倒植。世谓随、夷为溷兮，谓跖、蹻为廉；莫邪为钝兮，铅刀为銛。吁嗟默默，生之无故兮；斡弃周鼎，宝康瓠兮。腾驾罷牛，骖蹇驴兮；骥垂两耳，服盐车兮。章甫荐履，渐不可久兮；嗟苦先生，独离此咎兮。 讯曰：已矣！国其莫我知兮，独壹郁其谁语？凤漂漂其高逝兮，固自引而远去。袭九渊之神龙兮，沕深潜以自珍；偭蟂獭以隐处兮，夫岂从虾与蛭蟥？所贵圣人之神德兮，远浊世而自藏；使骐骥可得系而羁兮，岂云异夫犬羊？般纷纷其离此尤兮，亦夫子之故也。历九州而其君兮，何必怀此都也？凤凰翔于千仞兮，览德辉而下之；见细德之险徵兮，遥曾击而去之。彼寻常之污渎兮，岂能容夫吞舟之巨鱼？横江湖之鳣鲸兮，固将制于蝼蚁。 《满江红·忧喜相寻》宋代·苏轼—董毅夫名钺，自梓漕得罪，罢官东川，归鄱阳，过东坡于齐安。怪其丰暇自得，余问之。曰：“吾再娶柳氏，三日而去官。吾固不戚戚，而优柳氏不能忘怀于进退也。已而欣然，同忧共若处富贵，吾是以益安焉。”命其侍儿歌其所作《满江红》。嗟叹之不足，乃次其韵。忧喜相寻，风雨过、一江春绿。巫峡梦、至今空有，乱山屏簇。何似伯鸾携德耀，箪瓢未足清欢足。渐粲然、光彩照阶庭，生兰玉。幽梦里，传心曲。肠断处，凭他续。文君婿知否，笑君卑辱。君不见周南歌汉广，天教夫子休乔木。便相将、左手抱琴书，云间宿。《崔九欲往南山马上口号与别 / 留别王维 / 送崔九》唐代·裴迪—归山深浅去，须尽丘壑美。莫学武陵人，暂游桃源里。《破阵子》宋代·晏殊—湖上西风斜日，荷花落尽红英。金菊满丛珠颗细，海燕辞巢翅羽轻。年年岁岁情。《丹阳送韦参军》唐代·严维—丹阳郭里送行舟，一别心知两地秋。 日晚江南望江北，寒鸦飞尽水悠悠。《贺新郎·寄辛幼安和见怀韵》宋代·陈亮—老去凭谁说。看几番、神奇臭腐，夏裘冬葛。父老长安今余几，后死无仇可雪。犹未燥、当时生发。二十五弦多少恨，算世间、那有平分月。胡妇弄，汉宫瑟。 树犹如此堪重别。只使君、从来与我，话头多合。行矣置之无足问，谁换妍皮痴骨。但莫使、伯牙弦绝。九转丹砂牢拾取，管精金、只是寻常铁。龙共虎，应声裂。《折杨柳》唐代·李白—垂杨拂绿水，摇艳东风年。花明玉关雪，叶暖金窗烟。美人结长想，对此心凄然。攀条折春色，远寄龙庭前。《苏幕遮·草》宋代·梅尧臣—露堤平，烟墅杳。乱碧萋萋，雨后江天晓。独有庾郎年最少。窣地春袍，嫩色宜相照。接长亭，迷远道。堪怨王孙，不记归期早。落尽梨花春又了。满地残阳，翠色和烟老。《虞美人·碧桃天上栽和露》宋代·秦观—碧桃天上栽和露，不是凡花数。乱山深处水萦回，可惜一枝如画为谁开？轻寒细雨情何限！不道春难管。为君沉醉又何妨，只怕酒醒时候断人肠。《二翁登泰山》未知·佚名—昔有二翁，同邑(里）而居。甲翁之妻子去乡，唯叟一人而已。一日，叟携酒至乙翁第，二人对酌，不亦乐乎！乙翁曰：“向吾远游冀﹑雍，然（但）未尝登泰山，君有意同行乎？”甲翁曰：“是山余亦未登，然老矣，恐力不胜。”乙翁曰：“差矣，汝之言！曩者愚公年且九十而移山，今吾辈方逾六旬，何老之有！”甲翁曰：“甚善！”翌日，二翁偕往，越钱塘，绝长江，而至泰阴。夜宿，凌晨上山。乙翁欲扶之，甲翁曰：“吾力尚可，无需相扶。”自日出至薄暮，已至半山矣。《书河上亭壁》宋代·寇准—岸阔樯稀波渺茫，独凭危槛思何长。萧萧远树疏林外，一半秋山带夕阳。《少年游·参差烟树灞陵桥》宋代·柳永—参差烟树灞陵桥，风物尽前朝。衰杨古柳，几经攀折，憔悴楚宫腰。 夕阳闲淡秋光老，离思满蘅皋。一曲阳关，断肠声尽，独自凭兰桡。《明妃曲二首》宋代·王安石—明妃初出汉宫时，泪湿春风鬓脚垂。低徊顾影无颜色，尚得君王不自持。归来却怪丹青手，入眼平生几曾有；意态由来画不成，当时枉杀毛延寿。一去心知更不归，可怜着尽汉宫衣；寄声欲问塞南事，只有年年鸿雁飞。家人万里传消息，好在毡城莫相忆；君不见咫尺长门闭阿娇，人生失意无南北。明妃初嫁与胡儿，毡车百两皆胡姬。含情欲语独无处，传与琵琶心自知。黄金杆拨春风手，弹看飞鸿劝胡酒。汉宫侍女暗垂泪，沙上行人却回首。汉恩自浅胡恩深，人生乐在相知心。可怜青冢已芜没，尚有哀弦留至今。《临江仙·自洛阳往孟津道中作·金朝》元好问—今古北邙山下路，黄尘老尽英雄。人生长恨水长东。幽怀谁共语，远目送归鸿。盖世功名将底用，从前错怨天公。浩歌一曲酒千钟。男儿行处是，未要论穷通。《赋得自君之出矣》唐代·张九龄—自君之出矣，不复理残机。思君如满月，夜夜减清辉。《宫中调笑·团扇》唐代·王建—团扇，团扇，美人病来遮面。玉颜憔悴三年，谁复商量管弦。弦管，弦管，春草昭阳路断。《临江仙·未遇行藏谁肯信》宋代·侯蒙—未遇行藏谁肯信，如今方表名踪。无端良匠画形容。当风轻借力，一举入高空。 才得吹嘘身渐稳，只疑远赴蟾宫。雨馀时候夕阳红。几人平地上，看我碧霄中。《初夏即事》宋代·王安石—石梁茅屋有弯碕，流水溅溅度两陂。(度两陂 一作：度西陂)晴日暖风生麦气，绿阴幽草胜花时。《闲情赋》魏晋·陶渊明—初，张衡作《定情赋》，蔡邕作《静情赋》，检逸辞而宗澹泊，始则荡以思虑，而终归闲正。将以抑流宕之邪心，谅有助于讽谏。缀文之士，奕代继作；因并触类，广其辞义。余园闾多暇，复染翰为之；虽文妙不足，庶不谬作者之意乎。夫何瑰逸之令姿，独旷世以秀群。表倾城之艳色，期有德于传闻。佩鸣玉以比洁，齐幽兰以争芬。淡柔情于俗内，负雅志于高云。悲晨曦之易夕，感人生之长勤；同一尽于百年，何欢寡而愁殷！褰朱帏而正坐，泛清瑟以自欣。送纤指之余好，攮皓袖之缤纷。瞬美目以流眄，含言笑而不分。曲调将半，景落西轩。悲商叩林，白云依山。仰睇天路，俯促鸣弦。神仪妩媚，举止详妍。激清音以感余，愿接膝以交言。欲自往以结誓，惧冒礼之为愆；待凤鸟以致辞，恐他人之我先。意惶惑而靡宁，魂须臾而九迁：愿在衣而为领，承华首之余芳；悲罗襟之宵离，怨秋夜之未央！愿在裳而为带，束窈窕之纤身；嗟温凉之异气，或脱故而服新！愿在发而为泽，刷玄鬓于颓肩；悲佳人之屡沐，从白水而枯煎！愿在眉而为黛，随瞻视以闲扬；悲脂粉之尚鲜，或取毁于华妆！愿在莞而为席，安弱体于三秋；悲文茵之代御，方经年而见求！愿在丝而为履，附素足以周旋；悲行止之有节，空委弃于床前！愿在昼而为影，常依形而西东；悲高树之多荫，慨有时而不同！愿在夜而为烛，照玉容于两楹；悲扶桑之舒光，奄灭景而藏明！愿在竹而为扇，含凄飙于柔握；悲白露之晨零，顾襟袖以缅邈！愿在木而为桐，作膝上之鸣琴；悲乐极以哀来，终推我而辍音！考所愿而必违，徒契契以苦心。拥劳情而罔诉，步容与于南林。栖木兰之遗露，翳青松之余阴。傥行行之有觌，交欣惧于中襟；竟寂寞而无见，独悁想以空寻。敛轻裾以复路，瞻夕阳而流叹。步徙倚以忘趣，色凄惨而矜颜。叶燮燮以去条，气凄凄而就寒，日负影以偕没，月媚景于云端。鸟凄声以孤归，兽索偶而不还。悼当年之晚暮，恨兹岁之欲殚。思宵梦以从之，神飘飘而不安；若凭舟之失棹，譬缘崖而无攀。于时毕昴盈轩，北风凄凄，炯炯不寐，众念徘徊。起摄带以侍晨，繁霜粲于素阶。鸡敛翅而未鸣，笛流远以清哀；始妙密以闲和，终寥亮而藏摧。意夫人之在兹，托行云以送怀；行云逝而无语，时奄冉而就过。徒勤思而自悲，终阻山而滞河。迎清风以怯累，寄弱志于归波。尤《蔓草》之为会，诵《召南》之余歌。坦万虑以存诚，憩遥情于八遐。《东坡》宋代·苏轼—雨洗东坡月色清，市人行尽野人行。莫嫌荦确坡头路，自爱铿然曳杖声。《春晓》唐代·李中—残烛犹存月尚明，几家帏幌梦魂惊。《九日龙山饮》唐代·李白—九日龙山饮，黄花笑逐臣。醉看风落帽，舞爱月留人。《夜坐》宋代·张耒—庭户无人秋月明，夜霜欲落气先清。梧桐真不甘衰谢，数叶迎风尚有声。《汴河怀古二首》唐代·皮日休—万艘龙舸绿丝间，载到扬州尽不还。应是天教开汴水，一千余里地无山。尽道隋亡为此河，至今千里赖通波。若无水殿龙舟事，共禹论功不较多。《玉台体》唐代·权德舆—昨夜裙带解，今朝蟢子飞。铅华不可弃，莫是藁砧归。《国风·秦风·晨风》先秦·佚名—鴥彼晨风，郁彼北林。未见君子，忧心钦钦。如何如何，忘我实多！山有苞栎，隰有六驳。未见君子，忧心靡乐。如何如何，忘我实多！山有苞棣，隰有树檖。未见君子，忧心如醉。如何如何，忘我实多！《酬乐天频梦微之》唐代·元稹—山水万重书断绝，念君怜我梦相闻。我今因病魂颠倒，唯梦闲人不梦君。《武威送刘判官赴碛西行军》唐代·岑参—火山五月行人少，看君马去疾如鸟。 都护行营太白西，角声一动胡天晓。《论诗三十首·其四·金朝》元好问—一语天然万古新，豪华落尽见真淳。南窗白日羲皇上，未害渊明是晋人。《送人之军》唐代·贺知章—常经绝脉塞，复见断肠流。送子成今别，令人起昔愁。《春思》宋代·方岳—春风多可太忙生，长共花边柳外行。与燕作泥蜂酿蜜，才吹小雨又须晴。《登泰山记》清代·姚鼐—泰山之阳，汶水西流；其阴，济水东流。阳谷皆入汶，阴谷皆入济。当其南北分者，古长城也。最高日观峰，在长城南十五里。余以乾隆三十九年十二月，自京师乘风雪，历齐河、长清，穿泰山西北谷，越长城之限，至于泰安。是月丁未，与知府朱孝纯子颍由南麓登。四十五里，道皆砌石为磴，其级七千有余。泰山正南面有三谷。中谷绕泰安城下，郦道元所谓环水也。余始循以入，道少半，越中岭，复循西谷，遂至其巅。古时登山，循东谷入，道有天门。东谷者，古谓之天门溪水，余所不至也。今所经中岭及山巅崖限当道者，世皆谓之天门云。道中迷雾冰滑，磴几不可登。及既上，苍山负雪，明烛天南；望晚日照城郭，汶水、徂徕如画，而半山居雾若带然。戊申晦，五鼓，与子颖坐日观亭，待日出。大风扬积雪击面。亭东自足下皆云漫。稍见云中白若摴蒱数十立者，山也。极天云一线异色，须臾成五彩。日上，正赤如丹，下有红光，动摇承之。或曰，此东海也。回视日观以西峰，或得日，或否，绛皓驳色，而皆若偻。亭西有岱祠，又有碧霞元君祠；皇帝行宫在碧霞元君祠东。是日，观道中石刻，自唐显庆以来，其远古刻尽漫失。僻不当道者，皆不及往。山多石，少土；石苍黑色，多平方，少圜。少杂树，多松，生石罅，皆平顶。冰雪，无瀑水，无鸟兽音迹。至日观数里内无树，而雪与人膝齐。桐城姚鼐记。《渡易水》明代·陈子龙—并刀昨夜匣中鸣，燕赵悲歌最不平；易水潺湲云草碧，可怜无处送荆卿！《长干行·君家何处住》唐代·崔颢—君家何处住，妾住在横塘。停船暂借问，或恐是同乡。《南轩松》唐代·李白—南轩有孤松，柯叶自绵幂。清风无闲时，潇洒终日夕。阴生古苔绿，色染秋烟碧。何当凌云霄，直上数千尺。《鹊桥仙·一竿风月》宋代·陆游—一竿风月，一蓑烟雨，家在钓台西住。卖鱼生怕近城门，况肯到红尘深处？潮生理棹，潮平系缆，潮落浩歌归去。时人错把比严光，我自是无名渔父。《冬至》唐代·杜甫—年年至日长为客，忽忽穷愁泥杀人。江上形容吾独老，天边风俗自相亲。杖藜雪后临丹壑，鸣玉朝来散紫宸。心折此时无一寸，路迷何处见三秦。《浣溪沙·咏橘》宋代·苏轼—菊暗荷枯一夜霜。新苞绿叶照林光。竹篱茅舍出青黄。 香雾噀人惊半破，清泉流齿怯初尝。吴姬三日手犹香。《心术》宋代·苏洵—为将之道，当先治心。泰山崩于前而色不变，麋鹿兴于左而目不瞬，然后可以制利害，可以待敌。凡兵上义；不义，虽利勿动。非一动之为利害，而他日将有所不可措手足也。夫惟义可以怒士，士以义怒，可与百战。凡战之道，未战养其财，将战养其力，既战养其气，既胜养其心。谨烽燧，严斥堠，使耕者无所顾忌，所以养其财；丰犒而优游之，所以养其力；小胜益急，小挫益厉，所以养其气；用人不尽其所欲为，所以养其心。故士常蓄其怒、怀其欲而不尽。怒不尽则有馀勇，欲不尽则有馀贪。故虽并天下，而士不厌兵，此黄帝之所以七十战而兵不殆也。不养其心，一战而胜，不可用矣。凡将欲智而严，凡士欲愚。智则不可测，严则不可犯，故士皆委己而听命，夫安得不愚？夫惟士愚，而后可与之皆死。凡兵之动，知敌之主，知敌之将，而后可以动于险。邓艾缒兵于蜀中，非刘禅之庸，则百万之师可以坐缚，彼固有所侮而动也。故古之贤将，能以兵尝敌，而又以敌自尝，故去就可以决。凡主将之道，知理而后可以举兵，知势而后可以加兵，知节而后可以用兵。知理则不屈，知势则不沮，知节则不穷。见小利不动，见小患不避，小利小患，不足以辱吾技也，夫然后有以支大利大患。夫惟养技而自爱者，无敌于天下。故一忍可以支百勇，一静可以制百动。兵有长短，敌我一也。敢问：“吾之所长，吾出而用之，彼将不与吾校；吾之所短，吾蔽而置之，彼将强与吾角，奈何？”曰：“吾之所短，吾抗而暴之，使之疑而却；吾之所长，吾阴而养之，使之狎而堕其中。此用长短之术也。”善用兵者，使之无所顾，有所恃。无所顾，则知死之不足惜；有所恃，则知不至于必败。尺箠当猛虎，奋呼而操击；徒手遇蜥蜴，变色而却步，人之情也。知此者，可以将矣。袒裼而案剑，则乌获不敢逼；冠胄衣甲，据兵而寝，则童子弯弓杀之矣。故善用兵者以形固。夫能以形固，则力有馀矣。 《大德歌·冬景》元代·关汉卿—雪粉华，舞梨花，再不见烟村四五家。密洒堪图画，看疏林噪晚鸦。黄芦掩映清江下，斜缆着钓鱼艖。《巫山一段云·古庙依青嶂》唐代·李珣—古庙依青嶂，行宫枕碧流。水声山色锁妆楼。往事思悠悠。云雨朝还暮，烟花春复秋。啼猿何必近孤舟。行客自多愁。《车遥遥篇》宋代·范成大—车遥遥，马憧憧。君游东山东复东，安得奋飞逐西风。愿我如星君如月，夜夜流光相皎洁。月暂晦，星常明。留明待月复，三五共盈盈。《沧浪歌》先秦·佚名—沧浪之水清兮，可以濯我缨；沧浪之水浊兮，可以濯我足。《临江仙·饮散离亭西去·五代》徐昌图—饮散离亭西去，浮生长恨飘蓬。回头烟柳渐重重。淡云孤雁远，寒日暮天红。今夜画船何处？潮平淮月朦胧。酒醒人静奈愁浓。残灯孤枕梦，轻浪五更风。《采桑子·花前失却游春侣·五代》冯延巳—花前失却游春侣，独自寻芳。满目悲凉。纵有笙歌亦断肠。林间戏蝶帘间燕，各自双双。忍②更思量，绿树青苔半夕阳。《梁甫吟》唐代·李白—长啸梁甫吟，何时见阳春？君不见，朝歌屠叟辞棘津，八十西来钓渭滨。宁羞白发照清水，逢时壮气思经纶。广张三千六百钓，风期暗与文王亲。大贤虎变愚不测，当年颇似寻常人。君不见，高阳酒徒起草中，长揖山东隆准公。入门不拜逞雄辩，两女辍洗来趋风。东下齐城七十二，指挥楚汉如旋蓬。狂客落魄尚如此，何况壮士当群雄！我欲攀龙见明主，雷公砰訇震天鼓。帝旁投壶多玉女，三时大笑开电光，倏烁晦冥起风雨。阊阖九门不可通，以额扣关阍者怒。白日不照我精诚，杞国无事忧天倾。猰貐磨牙竞人肉，驺虞不折生草茎。手接飞猱搏雕虎，侧足焦原未言苦。智者可卷愚者豪，世人见我轻鸿毛。力排南山三壮士，齐相杀之费二桃。吴楚弄兵无剧孟，亚夫咍尔为徒劳。梁甫吟，声正悲。张公两龙剑，神物合有时。风云感会起屠钓，大人臲屼当安之。《园有桃》先秦·佚名—园有桃，其实之肴。心之忧矣，我歌且谣。不知我者，谓我士也骄。彼人是哉，子曰何其？心之忧矣，其谁知之？其谁知之，盖亦勿思！园有棘，其实之食。心之忧矣，聊以行国。不知我者，谓我士也罔极。彼人是哉，子曰何其？心之忧矣，其谁知之？其谁知之，盖亦勿思！《听颖师弹琴》唐代·韩愈—昵昵儿女语，恩怨相尔汝。划然变轩昂，勇士赴敌场。浮云柳絮无根蒂，天地阔远随飞扬。喧啾百鸟群，忽见孤凤皇。(凤皇 一作 凤凰）跻攀分寸不可上，失势一落千丈强。嗟余有两耳，未省听丝篁。自闻颖师弹，起坐在一旁。推手遽止之，湿衣泪滂滂。颖乎尔诚能，无以冰炭置我肠！《踏莎行·春暮》宋代·寇准—春色将阑，莺声渐老，红英落尽青梅小。画堂人静雨蒙蒙，屏山半掩余香袅。密约沉沉，离情杳杳，菱花尘满慵将照。倚楼无语欲销魂，长空黯淡连芳草。《小雅·伐木》先秦·佚名—伐木丁丁，鸟鸣嘤嘤。出自幽谷，迁于乔木。嘤其鸣矣，求其友声。相彼鸟矣，犹求友声。矧伊人矣，不求友生？神之听之，终和且平。伐木许许，酾酒有藇！既有肥羜，以速诸父。宁适不来，微我弗顾。於粲洒扫，陈馈八簋。既有肥牡，以速诸舅。宁适不来，微我有咎。伐木于阪，酾酒有衍。笾豆有践，兄弟无远。民之失德，乾餱以愆。有酒湑我，无酒酤我。坎坎鼓我，蹲蹲舞我。迨我暇矣，饮此湑矣。《重送裴郎中贬吉州》唐代·刘长卿—猿啼客散暮江头，人自伤心水自流。 同作逐臣君更远，青山万里一孤舟。《南乡子·秋暮村居》清代·纳兰性德—红叶满寒溪，一路空山万木齐。试上小楼极目望，高低。一片烟笼十里陂。吠犬杂鸣鸡，灯火荧荧归路迷。乍逐横山时近远，东西。家在寒林独掩扉。《出塞词》唐代·马戴—金带连环束战袍，马头冲雪度临洮。卷旗夜劫单于帐，乱斫胡兵缺宝刀。《春光好·蘋叶软·五代》和凝—蘋叶软，杏花明，画船轻。双浴鸳鸯出绿汀，棹歌声。春水无风无浪，春天半雨半晴。红粉相随南浦晚，几含情。《终南》先秦·佚名—终南何有？有条有梅。君子至止，锦衣狐裘。颜如渥丹，其君也哉！终南何有？有纪有堂。君子至止，黻衣绣裳。佩玉将将，寿考不忘！《咸阳值雨》唐代·温庭筠—咸阳桥上雨如悬，万点空濛隔钓船。还似洞庭春水色，晓云将入岳阳天。《长沙过贾谊宅》唐代·刘长卿—三年谪宦此栖迟，万古惟留楚客悲。秋草独寻人去后，寒林空见日斜时。汉文有道恩犹薄，湘水无情吊岂知。寂寂江山摇落处，怜君何事到天涯。《江南》唐代·罗隐—玉树歌声泽国春，累累辎重忆亡陈。《渔家傲·五月榴花妖艳烘》宋代·欧阳修—五月榴花妖艳烘。绿杨带雨垂垂重。五色新丝缠角粽。金盘送。生绡画扇盘双凤。正是浴兰时节动。菖蒲酒美清尊共。叶里黄鹂时一弄。犹瞢忪。等闲惊破纱窗梦。《绝句·人生无百岁》明代·刘基—人生无百岁，百岁复如何？古来英雄士，各已归山河。《望岳三首·其二》唐代·杜甫—西岳崚嶒竦处尊，诸峰罗立似儿孙。安得仙人九节杖，拄到玉女洗头盆。车箱入谷无归路，箭栝通天有一门。稍待秋风凉冷后，高寻白帝问真源。《阮郎归·南园春半踏青时》宋代·欧阳修—南园春半踏青时，风和闻马嘶。青梅如豆柳如眉，日长蝴蝶飞。花露重，草烟低，人家帘幕垂。秋千慵困解罗衣，画堂双燕归。《竹枝词九首》唐代·刘禹锡—白帝城头春草生，白盐山下蜀江清。南人上来歌一曲，北人莫上动乡情。山桃红花满上头，蜀江春水拍山流。花红易衰似郎意，水流无限似侬愁。江上朱楼新雨晴，瀼西春水縠文生。桥东桥西好杨柳，人来人去唱歌行。日出三竿春雾消，江头蜀客驻兰桡。凭寄狂夫书一纸，信在成都万里桥。两岸山花似雪开，家家春酒满银杯。昭君坊中多女伴，永安宫外踏青来。城西门前滟滪堆，年年波浪不能摧。懊恼人心不如石，少时东去复西来。瞿塘嘈嘈十二滩，此中道路古来难。长恨人心不如水，等闲平地起波澜。巫峡苍苍烟雨时，清猿啼在最高枝。个里愁人肠自断，由来不是此声悲。山上层层桃李花，云间烟火是人家。银钏金钗来负水，长刀短笠去烧畲。《夕阳楼》唐代·李商隐—花明柳暗绕天愁，上尽重城更上楼。欲问孤鸿向何处，不知身世自悠悠。《落花》宋代·宋祁—坠素翻红各自伤，青楼烟雨忍相忘。将飞更作回风舞，已落犹成半面妆。沧海客归珠有泪，章台人去骨遗香。可能无意传双蝶，尽付芳心与蜜房。《远师》唐代·白居易—东宫白庶子，南寺远禅师。何处遥相见，心无一事时。《文赋》魏晋·陆机—余每观才士之所作，窃有以得其用心。夫放言谴辞，良多变矣，妍蚩好恶，可得而言。每自属文，尤见其情。恒患意不称物，文不逮意。盖非知之难，能之难也。故作《文赋》，以述先士之盛藻，因论作文之利害所由，它日殆可谓曲尽其妙。至于操斧伐柯，虽取则不远，若夫随手之变，良难以辞逮。盖所能言者具于此云。 佇中区以玄览，颐情志于典坟。遵四时以叹逝，瞻万物而思纷。悲落叶于劲秋，喜柔条于芳春。心懔懔以怀霜，志眇眇而临云。詠世德之骏烈，诵先人之清芬。游文章之林府，嘉丽藻之彬彬。慨投篇而援笔，聊宣之乎斯文。 其始也，皆收视反听，耽思傍讯。精骛八极，心游万仞。其致也，情曈曨而弥鲜，物昭晰而互进。倾群言之沥液、漱六艺之芳润。浮天渊以安流，濯下泉而潜浸。于是沉辞怫悦，若游鱼衔钩，而出重渊之深；浮藻联翩，若翰鸟婴缴，而坠曾云之峻。收百世之阙文，採千载之遗韻。谢朝华于已披，启夕秀于未振。观古今于须臾，抚四海于一瞬。然后选义按部，考辞就班。抱景者咸叩，怀响者毕弹。或因枝以振叶，或沿波而讨源。或本隐以之显，或求易而得难。或虎变而兽扰，或龙见而鸟澜。或妥帖而易施，或岨峿而不安。罄澄心以凝思，眇众虑而为言。笼天地于形内，挫万物于笔端。始躑躅于燥吻，终流离于濡翰。理扶质以立干，文垂条而结繁。信情貌之不差，故每变而在颜。思涉乐其必笑，方言哀而已叹。或操觚以率尔，或含毫而邈然。 伊兹事之可乐，固圣贤之可钦。课虚无以责有，叩寂寞而求音。函绵邈于尺素，吐滂沛乎寸心。言恢之而弥广，思按之而逾深。播芳蕤之馥馥，发青条之森森。粲风飞而猋竖，郁云起乎翰林。 体有万殊，物无一量。纷纭挥霍，形难为状。辞程才以效伎，意司契而为匠。在有无而僶俛，当浅深而不让。虽离方而遯圆，期穷形而尽相。故夫夸目者尚奢，惬心者贵当。言穷者无隘，论达者唯旷。 诗缘情而绮靡，赋体物而浏亮。碑披文以相质，诔缠绵而悽怆。铭博约而温润，箴顿挫而清壮。颂优游以彬蔚，论精微而朗畅。奏平徹以闲雅，说炜晔而谲诳。虽区分之在兹，亦禁邪而制放。要辞达而理举，故无取乎冗长。 其为物也多姿，其为体也屡迁；其会意也尚巧，其遣言也贵妍。暨音声之迭代，若五色之相宣。虽逝止之无常，故崎錡而难便。苟达变而相次，犹开流以纳泉；如失机而后会，恒操末以续颠。谬玄黄之秩叙，故淟涊而不鲜。 或仰逼于先条，或俯侵于后章；或辞害而理比，或言顺而意妨。离之则双美，合之则两伤。考殿最于锱铢，定去留于毫芒；苟铨衡之所裁，固应绳其必当。 或文繁理富，而意不指适。极无两致，尽不可益。立片言而居要，乃一篇之警策；虽众辞之有条，必待兹而效绩。亮功多而累寡，故取足而不易。 或藻思綺合，清丽千眠。炳若缛绣，悽若繁絃。必所拟之不殊，乃闇合乎曩篇。虽杼轴于予怀，忧他人之我先。苟伤廉而愆义，亦虽爱而必捐。 或苕发颖竖，离众绝致；形不可逐，响难为系。块孤立而特峙，非常音之所纬。心牢落而无偶，意徘徊而不能揥。石韫玉而山辉，水怀珠而川媚。彼榛楛之勿翦，亦蒙荣于集翠。缀《下里》于《白雪》，吾亦济夫所伟。 或讬言于短韻，对穷迹而孤兴，俯寂寞而无友，仰寥廓而莫承；譬偏絃之独张，含清唱而靡应。或寄辞于瘁音，徒靡言而弗华，混妍蚩而成体，累良质而为瑕；象下管之偏疾，故虽应而不和。或遗理以存异，徒寻虚以逐微，言寡情而鲜爱，辞浮漂而不归；犹絃么而徽急，故虽和而不悲。或奔放以谐和，务嘈囋而妖冶，徒悦目而偶俗，故高声而曲下；寤《防露》与桑间，又虽悲而不雅。或清虚以婉约，每除烦而去滥，阙大羹之遗味，同朱絃之清氾；虽一唱而三叹，固既雅而不艳。 若夫丰约之裁，俯仰之形，因宜适变，曲有微情。或言拙而喻巧，或理朴而辞轻；或袭故而弥新，或沿浊而更清；或览之而必察，或研之而后精。譬犹舞者赴节以投袂，歌者应絃而遣声。是盖轮扁所不得言，故亦非华说之所能精。 普辞条与文律，良余膺之所服。练世情之常尤，识前脩之所淑。虽发于巧心，或受蚩于拙目。彼琼敷与玉藻，若中原之有菽。同橐籥之罔穷，与天地乎并育。虽纷蔼于此世，嗟不盈于予掬。患挈缾之屡空，病昌言之难属。故踸踔于短垣，放庸音以足曲。恒遗恨以终篇，岂怀盈而自足？惧蒙尘于叩缶，顾取笑乎鸣玉。 若夫应感之会，通塞之纪，来不可遏，去不可止，藏若景灭，行犹响起。方天机之骏利，夫何纷而不理？思风发于胸臆，言泉流于唇齿；纷葳蕤以馺遝，唯豪素之所拟；文徽徽以溢目，音冷冷而盈耳。及其六情底滞，志往神留，兀若枯木，豁若涸流；揽营魂以探赜，顿精爽而自求；理翳翳而愈伏，思轧轧其若抽。是以或竭情而多悔，或率意而寡尤。虽兹物之在我，非余力之所戮。故时抚空怀而自惋，吾未识夫开塞之所由。 伊兹文之为用，固众理之所因。恢万里而无阂，通亿载而为津。俯殆则于来叶，仰观象乎古人。济文武于将坠，宣风声于不泯。塗无远而不弥，理无微而弗纶。配霑润于云雨，象变化乎鬼神。被金石而德广，流管絃而日新。 《送李判官之润州行营》唐代·刘长卿—万里辞家事鼓鼙，金陵驿路楚云西。江春不肯留行客，草色青青送马蹄。《咏牡丹》宋代·王溥—枣花至小能成实，桑叶虽柔解吐丝。堪笑牡丹如斗大，不成一事又空枝。《臧僖伯谏观鱼》先秦·左丘明—春，公将如棠观鱼者。臧僖伯谏曰：“凡物不足以讲大事，其材不足以备器用，则君不举焉。君将纳民于轨物者也。故讲事以度轨量，谓之‘轨’；取材以章物采，谓之‘物’。不轨不物，谓之乱政。乱政亟行，所以败也。故春蒐、夏苗、秋狝、冬狩，皆于农隙以讲事也。三年而治兵，入而振旅，归而饮至，以数军实。昭文章，明贵贱，辨等列，顺少长，习威仪也。鸟兽之肉不登于俎，皮革、齿牙、骨角、毛羽不登于器，则君不射，古之制也。若夫山林川泽之实，器用之资，皂隶之事，官司之守，非君所及也。”公曰：“吾将略地焉。”遂往，陈鱼而观之。僖伯称疾不从。书曰：“公矢鱼与棠。”非礼也，且言远地也。 《望江南·天上月·五代》佚名—天上月，遥望似一团银。夜久更阑风渐紧。与奴吹散月边云。照见负心人。《谢赐珍珠》唐代·江采萍—桂叶双眉久不描，残妆和泪污红绡。长门尽日无梳洗，何必珍珠慰寂寥。《鹧鸪天·十里楼台倚翠微》宋代·晏几道—十里楼台倚翠微。百花深处杜鹃啼。殷勤自与行人语，不似流莺取次飞。 惊梦觉，弄晴时。声声只道不如归。天涯岂是无归意，争奈归期未可期。《小儿不畏虎》宋代·苏轼—有妇人昼日置小儿沙上而浣衣于水者。虎自山上驰来，妇人仓皇沉水避之。二小儿戏沙上自若。虎熟视久之，至以首抵触，庶几其一就惧；而儿痴，竟不知。虎亦寻卒去。噫，虎之食人，先被之以威，而不惧之人，威亦无所施欤！《听张立本女吟》唐代·高适—危冠广袖楚宫妆，独步闲庭逐夜凉。 自把玉钗敲砌竹，清歌一曲月如霜。《咏怀古迹五首·其一》唐代·杜甫—支离东北风尘际，漂泊西南天地间。三峡楼台淹日月，五溪衣服共云山。羯胡事主终无赖，词客哀时且未还。庾信平生最萧瑟，暮年诗赋动江关。《贺圣朝·留别》宋代·叶清臣—满斟绿醑留君住。莫匆匆归去。三分春色二分愁，更一分风雨。花开花谢、都来几许。且高歌休诉。不知来岁牡丹时，再相逢何处。《青玉案·年年社日停针线》宋代·黄公绍—年年社日停针线。怎忍见、双飞燕。今日江城春已半。一身犹在，乱山深处，寂寞溪桥畔。春衫著破谁针线。点点行行泪痕满。落日解鞍芳草岸。花无人戴，酒无人劝，醉也无人管。《金明池·咏寒柳》明代·柳如是—有怅寒潮，无情残照，正是萧萧南浦。更吹起，霜条孤影，还记得，旧时飞絮。况晚来，烟浪斜阳，见行客，特地瘦腰如舞。总一种凄凉，十分憔悴，尚有燕台佳句。春日酿成秋日雨。念畴昔风流，暗伤如许。纵饶有，绕堤画舸，冷落尽，水云犹故。忆从前，一点东风，几隔着重帘，眉儿愁苦。待约个梅魂，黄昏月淡，与伊深怜低语。《国风·鄘风·柏舟》先秦·佚名—泛彼柏舟，在彼中河。髧彼两髦，实维我仪。之死矢靡它。母也天只！不谅人只！泛彼柏舟，在彼河侧。髧彼两髦，实维我特。之死矢靡慝。母也天只！不谅人只！《江楼夕望招客》唐代·白居易—海天东望夕茫茫，山势川形阔复长。灯火万家城四畔，星河一道水中央。风吹古木晴天雨，月照平沙夏夜霜。能就江楼消暑否？比君茅舍较清凉。《蝶恋花·凤栖梧》宋代·柳永—蜀锦地衣丝步障。屈曲回廊，静夜闲寻访。玉砌雕阑新月上。朱扉半掩人相望。 旋暖熏炉温斗帐。玉树琼枝，迤逦相偎傍。酒力渐浓春思荡。鸳鸯绣被翻红浪。《国风·鄘风·墙有茨》先秦·佚名—墙有茨，不可扫也。中冓之言，不可道也。所可道也，言之丑也。墙有茨，不可襄也。中冓之言，不可详也。所可详也，言之长也。墙有茨，不可束也。中冓之言，不可读也。所可读也，言之辱也。《春夜别友人二首·其一》唐代·陈子昂—银烛吐青烟，金樽对绮筵。离堂思琴瑟，别路绕山川。明月隐高树，长河没晓天。悠悠洛阳道，此会在何年。《点绛唇·醉漾轻舟》宋代·秦观—醉漾轻舟，信流引到花深处。尘缘相误，无计花间住。烟水茫茫，千里斜阳暮。山无数，乱红如雨。不记来时路。《武侯庙》唐代·杜甫—遗庙丹青落，空山草木长。犹闻辞后主，不复卧南阳。《春江晚景》唐代·张九龄—江林多秀发，云日复相鲜。征路那逢此，春心益渺然。兴来只自得，佳处莫能传。薄暮津亭下，余花满客船。《春思》唐代·皇甫冉—莺啼燕语报新年，马邑龙堆路几千。家住层城临汉苑，心随明月到胡天。(层城 一作：秦城)机中锦字论长恨，楼上花枝笑独眠。为问元戎窦车骑，何时返旆勒燕然。《丽人行》唐代·杜甫—三月三日天气新，长安水边多丽人。态浓意远淑且真，肌理细腻骨肉匀。绣罗衣裳照暮春，蹙金孔雀银麒麟。头上何所有？翠微盍叶垂鬓唇。背后何所见？珠压腰衱稳称身。就中云幕椒房亲，赐名大国虢与秦。紫驼之峰出翠釜，水精之盘行素鳞。犀箸厌饫久未下，鸾刀缕切空纷纶。黄门飞鞚不动尘，御厨络绎送八珍。箫鼓哀吟感鬼神，宾从杂遝实要津。后来鞍马何逡巡，当轩下马入锦茵。杨花雪落覆白苹，青鸟飞去衔红巾。炙手可热势绝伦，慎莫近前丞相嗔！《梅花绝句·其二》宋代·陆游—幽谷那堪更北枝，年年自分着花迟。高标逸韵君知否，正是层冰积雪时。《题红叶》唐代·宣宗宫人—流水何太急，深宫尽日闲。殷勤谢红叶，好去到人间。《胡无人》唐代·李白—严风吹霜海草凋，筋干精坚胡马骄。汉家战士三十万，将军兼领霍嫖姚。流星白羽腰间插，剑花秋莲光出匣。天兵照雪下玉关，虏箭如沙射金甲。云龙风虎尽交回，太白入月敌可摧。敌可摧，旄头灭，履胡之肠涉胡血。悬胡青天上，埋胡紫塞傍。胡无人，汉道昌。陛下之寿三千霜。但歌大风云飞扬，安得猛士兮守四方。《愚溪诗序》唐代·柳宗元—灌水之阳有溪焉，东流入于潇水。或曰：冉氏尝居也，故姓是溪为冉溪。或曰：可以染也，名之以其能，故谓之染溪。予以愚触罪，谪潇水上。爱是溪，入二三里，得其尤绝者家焉。古有愚公谷，今予家是溪，而名莫能定，士之居者，犹龂龂然，不可以不更也，故更之为愚溪。 愚溪之上，买小丘，为愚丘。自愚丘东北行六十步，得泉焉，又买居之，为愚泉。愚泉凡六穴，皆出山下平地，盖上出也。合流屈曲而南，为愚沟。遂负土累石，塞其隘，为愚池。愚池之东为愚堂。其南为愚亭。池之中为愚岛。嘉木异石错置，皆山水之奇者，以予故，咸以愚辱焉。 夫水，智者乐也。今是溪独见辱于愚，何哉？盖其流甚下，不可以溉灌。又峻急多坻石，大舟不可入也。幽邃浅狭，蛟龙不屑，不能兴云雨，无以利世，而适类于予，然则虽辱而愚之，可也。 宁武子“邦无道则愚”，智而为愚者也；颜子“终日不违如愚”，睿而为愚者也。皆不得为真愚。今予遭有道而违于理，悖于事，故凡为愚者，莫我若也。夫然，则天下莫能争是溪，予得专而名焉。 溪虽莫利于世，而善鉴万类，清莹秀澈，锵鸣金石，能使愚者喜笑眷慕，乐而不能去也。予虽不合于俗，亦颇以文墨自慰，漱涤万物，牢笼百态，而无所避之。以愚辞歌愚溪，则茫然而不违，昏然而同归，超鸿蒙，混希夷，寂寥而莫我知也。于是作《八愚诗》，纪于溪石上。 《沁园春·灵山斋庵赋时筑偃湖未成》宋代·辛弃疾—叠嶂西驰，万马回旋，众山欲东。正惊湍直下，跳珠倒溅；小桥横截，缺月初弓。老合投闲，天教多事，检校长身十万松。吾庐小，在龙蛇影外，风雨声中。争先见面重重，看爽气朝来三数峰。似谢家子弟，衣冠磊落；相如庭户，车骑雍容。我觉其间，雄深雅健，如对文章太史公。新堤路，问偃湖何日，烟水蒙蒙？《七夕》宋代·杨朴—未会牵牛意若何，须邀织女弄金梭。年年乞与人间巧，不道人间巧已多。《塞上听吹笛》唐代·高适—雪净胡天牧马还，月明羌笛戍楼间。借问梅花何处落，风吹一夜满关山。《自洛之越》唐代·孟浩然—遑遑三十载，书剑两无成。山水寻吴越，风尘厌洛京。扁舟泛湖海，长揖谢公卿。且乐杯中物，谁论世上名。《云阳馆与韩绅宿别》唐代·司空曙—故人江海别，几度隔山川。乍见翻疑梦，相悲各问年。孤灯寒照雨，深竹暗浮烟。更有明朝恨，离杯惜共传。《君子阳阳》先秦·佚名—君子阳阳，左执簧，右招我由房，其乐只且！君子陶陶，左执翿，右招我由敖，其乐只且！《沧浪亭记》宋代·苏舜钦—予以罪废，无所归。扁舟吴中，始僦舍以处。时盛夏蒸燠，土居皆褊狭，不能出气，思得高爽虚辟之地，以舒所怀，不可得也。 一日过郡学，东顾草树郁然，崇阜广水，不类乎城中。并水得微径于杂花修竹之间。东趋数百步，有弃地，纵广合五六十寻，三向皆水也。杠之南，其地益阔，旁无民居，左右皆林木相亏蔽。访诸旧老，云钱氏有国，近戚孙承右之池馆也。坳隆胜势，遗意尚存。予爱而徘徊，遂以钱四万得之，构亭北碕，号‘沧浪’焉。前竹后水，水之阳又竹，无穷极。澄川翠干，光影会合于轩户之间，尤与风月为相宜。予时榜小舟，幅巾以往，至则洒然忘其归。觞而浩歌，踞而仰啸，野老不至，鱼鸟共乐。形骸既适则神不烦，观听无邪则道以明；返思向之汩汩荣辱之场，日与锱铢利害相磨戛，隔此真趣，不亦鄙哉！ 噫！人固动物耳。情横于内而性伏，必外寓于物而后遣。寓久则溺，以为当然；非胜是而易之，则悲而不开。惟仕宦溺人为至深。古之才哲君子，有一失而至于死者多矣，是未知所以自胜之道。予既废而获斯境，安于冲旷，不与众驱，因之复能乎内外失得之原，沃然有得，笑闵万古。尚未能忘其所寓目，用是以为胜焉！ 《国风·王风·兔爰》先秦·佚名—有兔爰爰，雉离于罗。我生之初，尚无为；我生之后，逢此百罹。尚寐无吪！有兔爰爰，雉离于罦。我生之初，尚无造；我生之后，逢此百忧。尚寐无觉！有兔爰爰，雉离于罿。我生之初，尚无庸；我生之后，逢此百凶。尚寐无聪！《虞美人·寄公度》宋代·舒亶—芙蓉落尽天涵水，日暮沧波起。背飞双燕贴云寒，独向小楼东畔、倚阑看。 浮生只合尊前老，雪满长安道。故人早晚上高台，赠我江南春色、一枝梅。《蝶恋花·越女采莲秋水畔》宋代·欧阳修—越女采莲秋水畔。窄袖轻罗，暗露双金钏。照影摘花花似面。芳心只共丝争乱。鸂鶒滩头风浪晚。雾重烟轻，不见来时伴。隐隐歌声归棹远。离愁引著江南岸。《念奴娇·登建康赏心亭呈史致道留守》宋代·辛弃疾—我来吊古，上危楼、赢得闲愁千斛。虎踞龙蟠何处是，只有兴亡满目。柳外斜阳，水边归鸟，陇上吹乔木。片帆西去，一声谁喷霜竹。 却忆安石风流，东山岁晚，泪落哀筝曲。儿辈功名都付与，长日惟消棋局。宝镜难寻，碧云将暮，谁劝杯中绿。江头风怒，朝来波浪翻屋。《杂诗》唐代·佚名—近寒食雨草萋萋，著麦苗风柳映堤。等是有家归未得，杜鹃休向耳边啼。《小池二首》唐代·白居易—昼倦前斋热，晚爱小池清。映林馀景没，近水微凉生。《韩冬郎即席为诗相送一座尽惊他日余方追吟连宵侍坐裴回久之句有老成之风因成二绝寄酬兼呈畏之员外·其一》唐代·李商隐—十岁裁诗走马成，冷灰残烛动离情。桐花万里丹山路，雏凤清于老凤声。剑栈风樯各苦辛，别时冰雪到时春。为凭何逊休联句，瘦尽东阳姓沈人。《忆秦娥·伤离别》宋代·何梦桂—伤离别。江南雁断音书绝。音书绝。两行珠泪，寸肠千结。 伤心长记中秋节。今年还似前年月。前年月。那知今夜，月圆人缺。《江上》清代·王士祯—吴头楚尾路如何？烟雨秋深暗自波。晚趁寒潮渡江去，满林黄叶雁声多。《蝶恋花·画阁归来春又晚》宋代·欧阳修—画阁归来春又晚。燕子双飞，柳软桃花浅。细雨满天风满院，愁眉敛尽无人见。独倚阑干心绪乱。芳草芊绵，尚忆江南岸。风月无情人暗换，旧游如梦空肠断。《蝶恋花·蝶懒莺慵春过半》宋代·苏轼—蝶懒莺慵春过半。花落狂风，小院残红满。午醉未醒红日晚，黄昏帘幕无人卷。云鬓鬅松眉黛浅。总是愁媒，欲诉谁消遣。未信此情难系绊，杨花犹有东风管。《水调歌头·秋色渐将晚》宋代·叶梦得—秋色渐将晚，霜信报黄花。小窗低户深映，微路绕欹斜。为问山翁何事，坐看流年轻度，拚却鬓双华。徙倚望沧海，天净水明霞。 念平昔，空飘荡，遍天涯。归来三径重扫，松竹本吾家。却恨悲风时起，冉冉云间新雁，边马怨胡笳。谁似东山老，谈笑静胡沙。《题扬州禅智寺》唐代·杜牧—雨过一蝉噪，飘萧松桂秋。青苔满阶砌，白鸟故迟留。暮霭生深树，斜阳下小楼。谁知竹西路，歌吹是扬州。《雪梅香·景萧索》宋代·柳永—景萧索，危楼独立面晴空。动悲秋情绪，当时宋玉应同。渔市孤烟袅寒碧，水村残叶舞愁红。楚天阔，浪浸斜阳，千里溶溶。 临风。想佳丽，别后愁颜，镇敛眉峰。可惜当年，顿乖雨迹云踪。雅态妍姿正欢洽，落花流水忽西东。无憀恨、相思意，尽分付征鸿。《清平乐·候蛩凄断》宋代·张炎—候蛩凄断，人语西风岸。月落沙平江似练，望尽芦花无雁。暗教愁损兰成，可怜夜夜关情。只有一枝梧叶，不知多少秋声！《江城子·孤山竹阁送述古》宋代·苏轼—翠蛾羞黛怯人看。掩霜纨，泪偷弹。且尽一尊，收泪唱《阳关》。漫道帝城天样远，天易见，见君难。画堂新构近孤山。曲栏干，为谁安？飞絮落花，春色属明年。欲棹小舟寻旧事，无处问，水连天。《江城子·江景》宋代·苏轼—湖上与张先同赋，时闻弹筝凤凰山下雨初晴，水风清，晚霞明。一朵芙蕖，开过尚盈盈。何处飞来双白鹭，如有意，慕娉婷。忽闻江上弄哀筝，苦含情，遣谁听！烟敛云收，依约是湘灵。欲待曲终寻问取，人不见，数峰青。 《七律·人民解放军占领南京·现代》毛泽东—钟山风雨起苍黄，百万雄师过大江。虎踞龙盘今胜昔，天翻地覆慨而慷。宜将剩勇追穷寇，不可沽名学霸王。天若有情天亦老，人间正道是沧桑。《四块玉·别情》元代·关汉卿—自送别，心难舍，一点相思几时绝？凭阑袖拂杨花雪。溪又斜，山又遮，人去也！《右溪记》唐代·元结—道州城西百余步，有小溪。南流数十步，合营溪。水抵两岸，悉皆怪石，欹嵌盘曲，不可名状。清流触石，洄悬激注；佳木异竹，垂阴相荫。此溪若在山野之上，则宜逸民退士之所游处；在人间，则可为都邑之胜境，静者之林亭。而置州以来，无人赏爱；徘徊溪上，为之怅然。乃疏凿芜秽，俾为亭宇；植松与桂，兼之香草，以裨形胜。为溪在州右，遂命之曰右溪。刻铭石上，彰示来者。《东溪》宋代·梅尧臣—行到东溪看水时，坐临孤屿发船迟。野凫眠岸有闲意，老树着花无丑枝。短短蒲茸齐似剪，平平沙石净于筛。情虽不厌住不得，薄暮归来车马疲。《咏史》清代·龚自珍—金粉东南十五州，万重恩怨属名流。牢盆狎客操全算，团扇才人踞上游。避席畏闻文字狱，著书都为稻粱谋。田横五百人安在，难道归来尽列侯？《石碏谏宠州吁》先秦·左丘明—卫庄公娶于齐东宫得臣之妹，曰庄姜。美而无子，卫人所为赋《硕人》也。又娶于陈，曰厉妫。生孝伯，蚤死。其娣戴妫生桓公，庄姜以为己子。公子州吁，嬖人之子也。有宠而好兵，公弗禁，庄姜恶之。石碏谏曰：“臣闻爱子，教之以义方，弗纳于邪。骄奢淫佚，所自邪也。四者之来，宠禄过也。将立州吁，乃定之矣；若犹未也，阶之为祸。夫宠而不骄，骄而能降，降而不憾，憾而能眕者，鲜矣。且夫贱妨贵，少陵长，远间亲，新间旧，小加大，淫破义，所谓六逆也。君义，臣行，父慈，子孝，兄爱，弟敬，所谓六顺也。去顺效逆，所以速祸也。君人者，将祸是[通“事”]务去，而速之，无乃不可乎？”弗听。其子厚与州吁游，禁之，不可。桓公立，乃老。《瀑布》唐代·施肩吾—豁开青冥颠，泻出万丈泉。如裁一条素，白日悬秋天。《渔家傲》宋代·欧阳修—对酒当歌劳客劝。惜花只惜年华晚。寒艳冷香秋不管。情眷眷。凭栏尽日愁无限。《长信怨》唐代·王昌龄—金井梧桐秋叶黄，珠帘不卷夜来霜。熏笼玉枕无颜色，卧听南宫清漏长。高殿秋砧响夜阑，霜深犹忆御衣寒。银灯青琐裁缝歇，还向金城明主看。奉帚平明金殿开，暂将团扇共徘徊。玉颜不及寒鸦色，犹带昭阳日影来。真成薄命久寻思，梦见君王觉后疑。火照西宫知夜饮，分明复道奉恩时。长信宫中秋月明，昭阳殿下捣衣声。白露堂中细草迹，红罗帐里不胜情。《春望词四首》唐代·薛涛—花开不同赏，花落不同悲。欲问相思处，花开花落时。《苏秦以连横说秦》先秦·佚名—苏秦始将连横说秦惠王曰：“大王之国，西有巴、蜀、汉中之利，北有胡貉、代马之用，南有巫山、黔中之限，东有肴、函之固。田肥美，民殷富，战车万乘，奋击百万，沃野千里，蓄积饶多，地势形便，此所谓天府，天下之雄国也。以大王之贤，士民之众，车骑之用，兵法之教，可以并诸侯，吞天下，称帝而治。愿大王少留意，臣请奏其效。”秦王曰：“寡人闻之：毛羽不丰满者，不可以高飞，文章不成者不可以诛罚，道德不厚者不可以使民，政教不顺者不可以烦大臣。今先生俨然不远千里而庭教之，愿以异日。”苏秦曰：“臣固疑大王之不能用也。昔者神农伐补遂，黄帝伐涿鹿而禽蚩尤，尧伐驩兜，舜伐三苗，禹伐共工，汤伐有夏，文王伐崇，武王伐纣，齐桓任战而伯天下。由此观之，恶有不战者乎？古者使车毂击驰，言语相结，天下为一，约从连横，兵革不藏。文士并饬，诸侯乱惑，万端俱起，不可胜理。科条既备，民多伪态，书策稠浊，百姓不足。上下相愁，民无所聊，明言章理，兵甲愈起。辩言伟服，战攻不息，繁称文辞，天下不治。舌弊耳聋，不见成功，行义约信，天下不亲。于是乃废文任武，厚养死士，缀甲厉兵，效胜于战场。夫徒处而致利，安坐而广地，虽古五帝三王五伯，明主贤君，常欲坐而致之，其势不能。故以战续之，宽则两军相攻，迫则杖戟相橦，然后可建大功。是故兵胜于外，义强于内，威立于上，民服于下。今欲并天下，凌万乘，诎敌国，制海内，子元元，臣诸侯，非兵不可。今不嗣主，忽于至道，皆惛于教，乱于治，迷于言，惑于语，沈于辩，溺于辞。以此论之，王固不能行也。”说秦王书十上而说不行，黑貂之裘弊，黄金百斤尽，资用乏绝，去秦而归，羸縢履蹻，负书担橐，形容枯槁，面目犁黑，状有愧色。归至家，妻不下紝，嫂不为炊。父母不与言。苏秦喟叹曰：“妻不以我为夫，嫂不以我为叔，父母不以我为子，是皆秦之罪也。”乃夜发书，陈箧数十，得太公阴符之谋，伏而诵之，简练以为揣摩。读书欲睡，引锥自刺其股，血流至足，曰：“安有说人主，不能出其金玉锦绣，取卿相之尊者乎？”期年，揣摩成，曰：“此真可以说当世之君矣。”于是乃摩燕乌集阙，见说赵王于华屋之下，抵掌而谈，赵王大悦，封为武安君。受相印，革车百乘，锦绣千纯，白璧百双，黄金万溢，以随其后，约从散横以抑强秦，故苏秦相于赵而关不通。当此之时，天下之大，万民之众，王侯之威，谋臣之权，皆欲决苏秦之策。不费斗粮，未烦一兵，未战一士，未绝一弦，未折一矢，诸侯相亲，贤于兄弟。夫贤人在而天下服，一人用而天下从，故曰：式于政不式于勇；式于廊庙之内，不式于四境之外。当秦之隆，黄金万溢为用，转毂连骑，炫熿于道，山东之国从风而服，使赵大重。且夫苏秦，特穷巷掘门桑户棬枢之士耳，伏轼撙衔，横历天下，廷说诸侯之王，杜左右之口，天下莫之能伉。将说楚王，路过洛阳，父母闻之，清宫除道，张乐设饮，郊迎三十里。妻侧目而视，倾耳而听。嫂蛇行匍伏，四拜自跪而谢。苏秦曰：“嫂何前倨而后卑也？”嫂曰：“以季子之位尊而多金。”苏秦曰：“嗟乎！贫穷则父母不子，富贵则亲戚畏惧。人生世上，势位富厚，盖可忽乎哉？”《招魂》先秦·屈原—朕幼清以廉洁兮，身服义而未沫。主此盛德兮，牵于俗而芜秽。上无所考此盛德兮，长离殃而愁苦。帝告巫阳曰：“有人在下，我欲辅之。魂魄离散，汝筮予之。”巫阳对曰：“掌梦！上帝其难从；若必筮予之，恐后之谢，不能复用。”巫阳焉乃下招曰：魂兮归来！去君之恒干，何为四方些？舍君之乐处，而离彼不祥些！魂兮归来！东方不可以讬些。长人千仞，惟魂是索些。十日代出，流金铄石些。彼皆习之，魂往必释些。归来兮！不可以讬些。魂兮归来！南方不可以止些。雕题黑齿，得人肉以祀，以其骨为醢些。蝮蛇蓁蓁，封狐千里些。雄虺九首，往来倏忽，吞人以益其心些。归来兮！不可久淫些。魂兮归来！西方之害，流沙千里些。旋入雷渊，爢散而不可止些。幸而得脱，其外旷宇些。赤蚁若象，玄蜂若壶些。五谷不生，丛菅是食些。其土烂人，求水无所得些。彷徉无所倚，广大无所极些。归来兮！恐自遗贼些。魂兮归来！北方不可以止些。增冰峨峨，飞雪千里些。归来兮！不可以久些。魂兮归来！君无上天些。虎豹九关，啄害下人些。一夫九首，拔木九千些。豺狼从目，往来侁侁些。悬人以嬉，投之深渊些。致命于帝，然后得瞑些。归来！往恐危身些。魂兮归来！君无下此幽都些。土伯九约，其角觺觺些。敦脄血拇，逐人伂駓駓些。参目虎首，其身若牛些。此皆甘人，归来！恐自遗灾些。魂兮归来！入修门些。工祝招君，背行先些。秦篝齐缕，郑绵络些。招具该备，永啸呼些。魂兮归来！反故居些。天地四方，多贼奸些。像设君室，静闲安些。高堂邃宇，槛层轩些。层台累榭，临高山些。网户朱缀，刻方连些。冬有穾厦，夏室寒些。川谷径复，流潺湲些。光风转蕙，氾崇兰些。经堂入奥，朱尘筵些。砥室翠翘，挂曲琼些。翡翠珠被，烂齐光些。蒻阿拂壁，罗帱张些。纂组绮缟，结琦璜些。室中之观，多珍怪些。兰膏明烛，华容备些。二八侍宿，射递代些。九侯淑女，多迅众些。盛鬋不同制，实满宫些。容态好比，顺弥代些。弱颜固植，謇其有意些。姱容修态，絚洞房些。蛾眉曼睩，目腾光些。靡颜腻理，遗视矊些。离榭修幕，侍君之闲些。悲帷翠帐，饰高堂些。红壁沙版，玄玉梁些。仰观刻桷，画龙蛇些。坐堂伏槛，临曲池些。芙蓉始发，杂芰荷些。紫茎屏风，文缘波些。文异豹饰，侍陂陁些。轩辌既低，步骑罗些。兰薄户树，琼木篱些。魂兮归来！何远为些？室家遂宗，食多方些。稻粢穱麦，挐黄梁些。大苦醎酸，辛甘行些。肥牛之腱，臑若芳些。和酸若苦，陈吴羹些。胹鳖炮羔，有柘浆些。鹄酸臇凫，煎鸿鸧些。露鸡臛蠵，厉而不爽些。粔籹蜜饵，有餦餭些。瑶浆蜜勺，实羽觞些。挫糟冻饮，酎清凉些。华酌既陈，有琼浆些。归来反故室，敬而无妨些。肴羞未通，女乐罗些。敶钟按鼓，造新歌些。《涉江》《采菱》，发《扬荷》些。美人既醉，朱颜酡些。嬉光眇视，目曾波些。被文服纤，丽而不奇些。长发曼鬋，艳陆离些。二八齐容，起郑舞些。衽若交竿，抚案下些。竽瑟狂会，搷鸣鼓些。宫庭震惊，发&lt;激楚&gt;些。吴歈蔡讴，奏大吕些。士女杂坐，乱而不分些。放敶组缨，班其相纷些。郑卫妖玩，来杂陈些。《激楚》之结，独秀先些。菎蔽象棋，有六簙些。分曹并进，遒相迫些。成枭而牟，呼五白些。晋制犀比，费白日些。铿钟摇簴，揳梓瑟些。娱酒不废，沈日夜些。兰膏明烛，华灯错些。结撰至思，兰芳假些。人有所极，同心赋些。酎饮尽欢，乐先故些。魂兮归来！反故居些。乱曰：献岁发春兮，汨吾南征。菉蘋齐叶兮，白芷生。路贯庐江兮，左长薄。倚沼畦瀛兮，遥望博。青骊结驷兮，齐千乘。悬火延起兮，玄颜烝。步及骤处兮，诱骋先。抑骛若通兮，引车右还。与王趋梦兮，课后先。君王亲发兮，惮青兕。朱明承夜兮，时不可以淹。皋兰被径兮，斯路渐。湛湛江水兮，上有枫。目极千里兮，伤春心。魂兮归来，哀江南！《青春》唐代·韩偓—眼意心期卒未休，暗中终拟约秦楼。光阴负我难相遇，情绪牵人不自由。遥夜定嫌香蔽膝，闷时应弄玉搔头。樱桃花谢梨花发，肠断青春两处愁。《绝句六首》唐代·杜甫—日出篱东水，云生舍北泥。竹高鸣翡翠，沙僻舞鹍鸡。《望蓟门》唐代·祖咏—燕台一望客心惊，笳鼓喧喧汉将营。(笳鼓 一作：箫鼓)万里寒光生积雪，三边曙色动危旌。沙场烽火侵胡月，海畔云山拥蓟城。少小虽非投笔吏，论功还欲请长缨。《宫之奇谏假道》先秦·左丘明—晋侯复假道于虞以伐虢。宫之奇谏曰：“虢，虞之表也。虢亡，虞必从之。晋不可启，寇不可翫。一之谓甚，其可再乎？谚所谓‘辅车相依，唇亡齿寒’者，其虞、虢之谓也。”公曰：“晋，吾宗也，岂害我哉？”对曰：“大伯、虞仲，大王之昭也 。大伯不从，是以不嗣。虢仲、虢叔，王季之穆也，为文王卿士，勋在王室，藏于盟府。将虢是灭，何爱于虞！且虞能亲于桓、庄乎？其爱之也，桓、庄之族何罪？而以为戮，不唯逼乎？亲以宠逼，犹尚害之，况以国乎？”公曰：“吾享祀丰洁，神必据我。”对曰：“臣闻之，鬼神非人实亲，惟德是依。故《周书》曰：‘皇天无亲，惟德是辅。’又曰：‘黍稷非馨，明德惟馨。’又曰：‘民不易物，惟德繄物。’如是，则非德，民不和，神不享矣。神所冯依，将在德矣。若晋取虞，而明德以荐馨香，神其吐之乎？”弗听，许晋使。宫之奇以其族行，曰：“虞不腊矣。在此行也，晋不更举矣。”八月甲午，晋侯围上阳，问于卜偃曰：“吾其济乎？”对曰：“克之。”公曰：“何时？”对曰：“童谣曰：‘丙之晨，龙尾伏辰，均服振振，取虢之旂。鹑之贲贲，天策炖炖，火中成军，虢公其奔。’其九月、十月之交乎！丙子旦，日在尾，月在策，鹑火中，必是时也。”冬，十二月丙子朔，晋灭虢，虢公丑奔京师。师还，馆于虞，遂袭虞，灭之,执虞公.及其大夫井伯，从媵秦穆姬。而修虞祀，且归其职贡于王，故书曰：“晋人执虞公。”罪虞公，言易也。 《代春怨》唐代·刘方平—朝日残莺伴妾啼，开帘只见草萋萋。 庭前时有东风入，杨柳千条尽向西。 《金陵新亭》唐代·李白—金陵风景好，豪士集新亭。举目山河异，偏伤周顗情。四坐楚囚悲，不忧社稷倾。王公何慷慨，千载仰雄名。《新晴野望》唐代·王维—新晴原野旷，极目无氛垢。郭门临渡头，村树连溪口。 白水明田外，碧峰出山后。农月无闲人，倾家事南亩。《宿五松山下荀媪家》唐代·李白—我宿五松下，寂寥无所欢。田家秋作苦，邻女夜舂寒。跪进雕胡饭，月光明素盘。令人惭漂母，三谢不能餐。《落花落》唐代·王勃—落花落，落花纷漠漠。绿叶青跗映丹萼，与君裴回上金阁。影拂妆阶玳瑁筵，香飘舞馆茱萸幕。落花飞，燎乱入中帷。落花春正满，春人归不归。落花度，氛氲绕高树。落花春已繁，春人春不顾。绮阁青台静且闲，罗袂红巾复往还。盛年不再得，高枝难重攀。试复旦游落花里，暮宿落花间。与君落花院，台上起双鬟。《调笑令·胡马》唐代·韦应物—胡马，胡马，远放燕支山下。跑沙跑雪独嘶，东望西望路迷。迷路，迷路，边草无穷日暮。《代出自蓟北门行》南北朝·鲍照—羽檄起边亭，烽火入咸阳。征师屯广武，分兵救朔方。(征师 一作：征骑)严秋筋竿劲，虏阵精且强。天子按剑怒，使者遥相望。雁行缘石径，鱼贯度飞梁。箫鼓流汉思，旌甲被胡霜。疾风冲塞起，沙砾自飘扬。马毛缩如蝟，角弓不可张。时危见臣节，世乱识忠良。投躯报明主，身死为国殇。《鹧鸪天·座中有眉山隐客史应之和前韵即席答之》宋代·黄庭坚—黄菊枝头生晓寒。人生莫放酒杯干。风前横笛斜吹雨，醉里簪花倒著冠。 身健在，且加餐。舞裙歌板尽清欢。黄花白发相牵挽，付与时人冷眼看。《减字木兰花·天涯旧恨》宋代·秦观—天涯旧恨，独自凄凉人不问。欲见回肠，断尽金炉小篆香。黛蛾长敛，任是春风吹不展。困倚危楼，过尽飞鸿字字愁。《明月皎夜光》两汉·佚名—明月皎夜光，促织鸣东壁。玉衡指孟冬，众星何历历。白露沾野草，时节忽复易。秋蝉鸣树间，玄鸟逝安适。昔我同门友，高举振六翮。不念携手好，弃我如遗迹。南箕北有斗，牵牛不负轭。良无盘石固，虚名复何益？《月》唐代·李商隐—池上与桥边，难忘复可怜。帘开最明夜，簟卷已凉天。流处水花急，吐时云叶鲜。姮娥无粉黛，只是逞婵娟。《迎燕》宋代·葛天民—咫尺春三月， 寻常百姓家。为迎新燕入， 不下旧帘遮。翅湿沾微雨， 泥香带落花。巢成雏长大， 相伴过年华。《定风波·暮春漫兴》宋代·辛弃疾—少日春怀似酒浓，插花走马醉千钟。老去逢春如病酒，唯有，茶瓯香篆小帘栊。卷尽残花风未定，休恨，花开元自要春风。试问春归谁得见？飞燕，来时相遇夕阳中。《蟾宫曲·怀古》元代·查德卿—问从来谁是英雄？一个农夫，一个渔翁。晦迹南阳，栖身东海，一举成功。八阵图名成卧龙，六韬书功在飞熊。霸业成空，遗恨无穷。蜀道寒云，渭水秋风。《长歌行》唐代·李咸用—要衣须破束，欲炙须解牛。当年不快意，徒为他人留。《杂曲·隋代》江总—行行春径蘼芜绿。织素那复解琴心。乍惬南阶悲绿草。谁堪东陌怨黄金。红颜素月俱三五。夫壻何在今追虏。关山陇月春雪冰。谁见人啼花照户。《清平乐·风鬟雨鬓》清代·纳兰性德—风鬟雨鬓，偏是来无准。倦倚玉兰看月晕，容易语低香近。软风吹遍窗纱，心期便隔天涯。从此伤春伤别，黄昏只对梨花。《眼儿媚·迟迟春日弄轻柔》宋代·朱淑真—迟迟春日弄轻柔，花径暗香流。清明过了，不堪回首，云锁朱楼。午窗睡起莺声巧，何处唤春愁？绿杨影里，海棠亭畔，红杏梢头。《渡湘江》唐代·杜审言—迟日园林悲昔游，今春花鸟作边愁。独怜京国人南窜，不似湘江水北流。《载驰》先秦·佚名—载驰载驱，归唁卫侯。驱马悠悠，言至于漕。大夫跋涉，我心则忧。既不我嘉，不能旋反。视尔不臧，我思不远。既不我嘉，不能旋济？视尔不臧，我思不閟。陟彼阿丘，言采其蝱。女子善怀，亦各有行。许人尤之，众稚且狂。我行其野，芃芃其麦。控于大邦，谁因谁极？大夫君子，无我有尤。百尔所思，不如我所之。《代秋胡歌诗 其七》魏晋·嵇康—徘徊钟山。息驾于层城。徘徊钟山。息驾于层城。上荫华盖。下采若英。受道王母。遂升紫庭。逍遥天衢。千载长生。歌以言之。徘徊于层城。《申仲义录事杭州来议论慷慨风节可喜作此以赠》元代·谢应芳—客来试问钱塘事，冠盖都非旧日人。尚喜西湖堪种菊，不知东海欲扬尘。手题王粲《登楼赋》，头戴陶潜漉酒巾。如此江山如此客，政须倾倒洞庭春。《短歌行》唐代·白居易—曈曈太阳如火色，上行千里下一刻。出为白昼入为夜，圆转如珠住不得。住不得，可奈何，为君举酒歌短歌。 歌声苦，词亦苦，四座少年君听取。今夕未竟明夕催，秋风才往春风回。人无根蒂时不驻，朱颜白日相隳颓。 劝君且强笑一面，劝君且强饮一杯。人生不得长欢乐，年少须臾老到来。《闰正月十五日夜监直对月怀诸同舍》宋代·司马光—澹薄春云散，低昂北斗横。微分汉津雁，静识建章更。浊酒怜虚爵，高文忆友生。前轩空不掩，怅息岁孤清。《赋得暮雨送李胄 / 赋得暮雨送李曹》唐代·韦应物—楚江微雨里，建业暮钟时。漠漠帆来重，冥冥鸟去迟。 海门深不见，浦树远含滋。相送情无限，沾襟比散丝。《赠从兄襄阳少府皓》唐代·李白—结发未识事，所交尽豪雄。却秦不受赏，击晋宁为功。托身白刃里，杀人红尘中。当朝揖高义，举世称英雄。小节岂足言，退耕舂陵东。归来无产业，生事如转蓬。一朝乌裘敝，百镒黄金空。弹剑徒激昂，出门悲路穷。吾兄青云士，然诺闻诸公。所以陈片言，片言贵情通。棣华倘不接，甘与秋草同。《予宿桐音宅出所赋慰诗四章妙丽愀怆讽之伤怀因勉酬三诗导情 其二》清代·毛奇龄—依徒当时暮，还归未画游。久辞荀里去，仍向孔门投。霜叶吟东郭，秋星坠北楼。谁怜频把袂，犹揽旧乌裘。《女冠子·昨夜夜半》唐代·韦庄—昨夜夜半，枕上分明梦见。语多时。依旧桃花面，频低柳叶眉。半羞还半喜，欲去又依依。觉来知是梦，不胜悲。《清人》先秦·佚名—清人在彭，驷介旁旁。二矛重英，河上乎翱翔。清人在消，驷介麃麃。二矛重乔，河上乎逍遥。清人在轴，驷介陶陶。左旋右抽，中军作好。《送家昭德之官长宁》明代·陈恭尹—片帆春色上循州，二月东江浪尚柔。薄俸未能离苜蓿，一官重得对罗浮。峰云佳处同谁赏，桃李蹊前与士游。倘到东坡亭下泊，老夫还拟共维舟。《苦雨行》宋代·方回—泥污后土踰月馀，四月雨至五月初。七日七夜复不止，钱王旧城市无米。城中之民不饥死，亦恐城外盗贼起。东邻高楼吹玉笙，前呵大马方横行。委巷比门绝朝饭，酒垆日征七百万。《西江月·问讯湖边春色》宋代·张孝祥—问讯湖边春色，重来又是三年。东风吹我过湖船，杨柳丝丝拂面。世路如今已惯，此心到处悠然。寒光亭下水如天，飞起沙鸥一片。《西湖十咏 其五 山居寺》明代·王渐逵—幽罄数声空径静，乱峰围处曲廊盘。醉来独拥蒲团睡，一枕涛风万壑寒。《贫女行》元代·陈泰—贫家养女才十五，手足如绵独当户。阿爷前月去行商，小弟伶仃未离母。筠篮日暮挑菜葵，倩人远籴防朝炊。簪花枝重黄垂额，汲涧泉深绿照眉。生时不得嫁时力，却喜夫家惯耕织。堂前供养老姑存，姑为艰难少颜色。夜来小弟报平安，见说新年百计宽。此身岂愿独温饱，父母养我良辛酸。《破阵子 题霞客醉芍图照》清代·杨圻—芍药和人都醉，日长偏惹情思。窗里玉人春睡美，窗外莺啼惊梦时，起来花满枝。约住彩云三尺，围来绛雪参差。红粉不随春色老，帘卷风前花乱飞，销魂花不知。《金陵三首》宋代·梅尧臣—每入秦淮口，风波更不忧。重看後庭树，还起旧时愁。故老都无有，遗踪莫可求。何人能识意，白鹭在寒洲。《寄尧勋》明代·佘翔—君家住近凤凰山，高阁崚嶒几度攀。问字曾过沧海上，题诗多在白云间。扁舟卧病囊垂罄，短褐悲秋鬓欲斑。回首元龙楼上月，几时尊酒破愁颜。《采桑子·轻舟短棹西湖好》宋代·欧阳修—轻舟短棹西湖好，绿水逶迤，芳草长堤，隐隐笙歌处处随。无风水面琉璃滑，不觉船移，微动涟漪，惊起沙禽掠岸飞。《广福寺》宋代·叶秀发—细问黄山事，荒唐半不傅。诸峰几林壑，十日九云烟。笙断空中籁，丹留润底泉。相招婢猿鹤，何日谢尘缘。《题仙山楼观》明代·止庵法师—复水重山路杳然，仙家楼观入青天。那知白首黄尘事，只伴桃花度岁年。《满江红 寄余仲老》当代·陈仁德—绿竹萧萧，门掩处，满庭秋色。微雨后，露侵芳径，霜凝黄叶。深院狂尘飞不到，清晖长与云天接。看临窗，搦管一仙翁，头如雪。丹青史，多俊杰。翰墨事，从头说。自双刘去后，谁更称绝。浪迹狷夫驱远海，卓然呓叟悲长诀。古万州，翘首望先生，翻新页。《挽许士元州判》宋代·陆文圭—有数应前定，浮生难豫期。为亲尝药去，俄自载工共归。循吏堪为傅，遗民议立祠。灵輀无路送，老咏不胜挥。《海棠》宋代·凌景阳—名园封植几经春，露湿烟梢画不真。多谢许昌传雅什，蜀都曾未识诗人。《饮河院次方寒溪壁间韵》明代·林庭桂—城北寒笳凄，城西凉月低。吠声隔花犬，惊梦扶桑鸡。我讶地无步，人言天可梯。不堪愁绝处，骥子蹶霜蹄。《青莲池上客 继重阳韵》元代·马钰—将来一志环墙坐。没水漉，并泥拖。旦望何须人拜贺。有心做小，无心做大。马自佐。锁灭从前过。净清力壮无灾祸。见祥云，朵头＊。玉户金门封爝火。青莲池上客，来开锁。马感荷。得得真功果。《今日良宴会》两汉·佚名—今日良宴会，欢乐难具陈。弹筝奋逸响，新声妙入神。令德唱高言，识曲听其真。齐心同所愿，含意俱未申。人生寄一世，奄忽若飙尘。何不策高足，先据要路津。无为守穷贱，坎坷长苦辛。《驱车上东门》两汉·佚名—驱车上东门，遥望郭北墓。白杨何萧萧，松柏夹广路。下有陈死人，杳杳即长暮。潜寐黄泉下，千载永不寤。浩浩阴阳移，年命如朝露。人生忽如寄，寿无金石固。万岁更相送，贤圣莫能度。服食求神仙，多为药所误。不如饮美酒，被服纨与素。《鹧鸪天·懒向青门学种瓜》宋代·陆游—懒向青门学种瓜，只将渔钓送年华。双双新燕飞春岸，片片轻鸥落晚沙。歌缥缈，舻呕哑，酒如清露鲊如花。逢人问道归何处，笑指船儿此是家。《有劳动情况见询者诗以答之》近代·聂绀弩—北大荒人气自豪，积肥清厕最常劳。飙风背草斜穿垄，急雨推车上小桥。磨转三更麦汤熟，绳搓五鼓豆灯高。欲知老病胡能此，多谢神医薛一瓢。《夜游宫·识破尘劳苦》元代·马钰—识破尘劳苦。苦乐清闲，恣情歌舞。有似孤云来又去。没牵缠，得逍遥，内自补。日夜调龙虎。时时姹婴相聚。养就神珠空里吐。放光明，现元初，相貌主。《画菘菜》明代·倪谦—秋末园蔬己着霜，青青偏爱晚菘香。沙锅烂煮和根咬，谁识淡中滋味长。《孟冬寒气至》两汉·佚名—孟冬寒气至，北风何惨栗。愁多知夜长，仰观众星列。三五明月满，四五蟾兔缺。客从远方来，遗我一书札。上言长相思，下言久离别。置书怀袖中，三岁字不灭。一心抱区区，惧君不识察。《乳燕飞》宋代·刘辰翁—美放翁记此，足为后人开游赏之趣。盖花开三日色变，五日则后半开者盛，先半开者落矣。歌述此意，使观者有省《寄唐荆川》明代·施渐—雪里从君今早秋，不羁踪迹转沉浮。身同逆旅家常隔，道遍名山访未休。野寺老僧传近作，江潭黄叶识孤舟。相逢每怪经年别，此别经年半白头。《辛亥春节四首选二 其一》近代·俞律—人生只合梦中逢，误尽旧期花月空。积重寒多吹不动，年年此日怨东风。《响泉山房赏月》清代·胤禛—薄暮鸣蝉歇，松涛响曲廊。清阴生殿阁，霁色映林塘。皎洁银河近，迢遥玉漏长。波飘菰米滑，风动藕花香。坐石吟新月，临流纳晚凉。一钩才吐艳，灿烂隐萤光。《次韵黄簿》宋代·陈造—先生不著惠文冠，须信论才当价难。法律剡章真未尽，盍言粹学辈豪韩。《同陈鲁南雨饮永宁寺》明代·顾璘—南山飞雨滴残卮，野寺鸣钟客散迟。醉眼耐薰红杏色，韶华催换绿杨丝。衰年感旧重重恨，故苑寻春步步宜。拟上花台观淑景，湿云横路正低垂。《杂歌谣辞。渔父歌》唐代·李珣—水接衡门十里馀，信船归去卧看书。轻爵禄，慕玄虚，《潮州韩文公庙碑》宋代·苏轼—匹夫而为百世师，一言而为天下法。是皆有以参天地之化，关盛衰之运，其生也有自来，其逝也有所为。故申、吕自岳降，傅说为列星，古今所传，不可诬也。孟子曰：“我善养吾浩然之气。”是气也，寓于寻常之中，而塞乎天地之间。卒然遇之，则王公失其贵，晋、楚失其富，良、平失其智，贲、育失其勇，仪、秦失其辩。是孰使之然哉？其必有不依形而立，不恃力而行，不待生而存，不随死而亡者矣。故在天为星辰，在地为河岳，幽则为鬼神，而明则复为人。此理之常，无足怪者。自东汉以来，道丧文弊，异端并起，历唐贞观、开元之盛，辅以房、杜、姚、宋而不能救。独韩文公起布衣，谈笑而麾之，天下靡然从公，复归于正，盖三百年于此矣。文起八代之衰，而道济天下之溺；忠犯人主之怒，而勇夺三军之帅：此岂非参天地，关盛衰，浩然而独存者乎？盖尝论天人之辨，以谓人无所不至，惟天不容伪。智可以欺王公，不可以欺豚鱼；力可以得天下，不可以得匹夫匹妇之心。故公之精诚，能开衡山之云，而不能回宪宗之惑；能驯鳄鱼之暴，而不能弭皇甫镈、李逢吉之谤；能信于南海之民，庙食百世，而不能使其身一日安于朝廷之上。盖公之所能者天也，其所不能者人也。始潮人未知学，公命进士赵德为之师。自是潮之士，皆笃于文行，延及齐民，至于今，号称易治。信乎孔子之言，“君子学道则爱人，小人学道则易使”也。潮人之事公也，饮食必祭，水旱疾疫，凡有求必祷焉。而庙在刺史公堂之后，民以出入为艰。前太守欲请诸朝作新庙，不果。元佑五年，朝散郎王君涤来守是邦。凡所以养士治民者，一以公为师。民既悦服，则出令曰：“愿新公庙者，听！”民欢趋之，卜地于州城之南七里，期年而庙成。或曰：“公去国万里，而谪于潮，不能一岁而归。没而有知，其不眷恋于潮也，审矣。”轼曰：“不然！公之神在天下者，如水之在地中，无所往而不在也。而潮人独信之深，思之至，焄蒿凄怆，若或见之。譬如凿井得泉，而曰水专在是，岂理也哉？”元丰七年，诏拜公昌黎伯，故榜曰：“昌黎伯韩文公之庙。”潮人请书其事于石，因作诗以遗之，使歌以祀公。其辞曰：“公昔骑龙白云乡，手抉云汉分天章，天孙为织云锦裳。飘然乘风来帝旁，下与浊世扫秕糠。西游咸池略扶桑，草木衣被昭回光。追逐李、杜参翱翔，汗流籍、湜走且僵，灭没倒影不能望。作书抵佛讥君王，要观南海窥衡湘，历舜九嶷吊英、皇。祝融先驱海若藏，约束蛟鳄如驱羊。钧天无人帝悲伤，讴吟下招遣巫阳。犦牲鸡卜羞我觞，於粲荔丹与蕉黄。公不少留我涕滂，翩然被发下大荒。” 《祝英台（成都牡丹会）》宋代·丘崈—聚春工，开绝艳，天巧信无比。旧日京华，应也只如此。等闲一尺娇红，燕脂微点，宛然印、昭阳玉指。《吉林土风杂咏十二首 其四 斐阑》清代·弘历—榆柳弯弓弦檿丝，剡荆作箭雉翎翍。壮行幼学率由旧，蓬矢桑弧匪袭为。揖让岂知争君子，闿抨惟觉惯童儿。曾闻肃慎称遥贡，可惜周人未解施。《南乡子·为亡妇题照》清代·纳兰性德—泪咽却无声，只向从前悔薄情。凭仗丹青重省识，盈盈，一片伤心画不成。别语忒分明，午夜鹣鹣梦早醒。卿自早醒侬自梦，更更，泣尽风檐夜雨铃。《乡思》明代·许相卿—目极南云迥，时惊北候新。栩然青琐梦，尚尔白纶巾。恐负平生学，常怀寂寞滨。潞河秋水永，何处是归津。《家中作》宋代·戴复古—四海飘零似落花，十年秋鬓带霜华。归无驷马空题柱，敝尽貂裘忙到家。触目半成愁境界，安心旋办老生涯。可怜持蟹持杯手，小圃携锄学种瓜。《记梦》清代·金逸—膏残镫烬夜凄凄，梦淡如烟去住迷。斜月半溪人不见，忍寒小立板桥西。《石竺山二十咏》宋代·刘克庄—点额有墨痕，剖腹无素书。俗视如顽石，仙骑上太虚。《楼之右有古棉木独挺立而秀出主人爱其不群为其筑池蓄水以居之》明代·郭之奇—嘉木号水棉，秀出何翩翩。连柯霄汉表，托根惟清泉。结色无冬春，或比后凋年。邑人爱宜水，环植就蜿蜒。遂与藩篱等，公然伯仲肩。岂不怀孤往，独立众所捐。而我卜林塘，于此乃深怜。凿牖通嘘咈，筑流护幽妍。要使扶疏质，今能雨露全。方池虽无广，千载益贞坚。《破一字步黄仲则感旧四章元韵 其三》当代·张月宇—倚徙蓝桥乱绪频，无妨离袂酒痕新。千年已系同心锁，一刹何成陌路人。雨带梨花飘若雪，风纹江月碎如鳞。沈园故事留传久，不意于今合此身。《东平旅游，奉赠薛太守二十四韵》唐代·高适—颂美驰千古，钦贤仰大猷。晋公标逸气，汾水注长流。《山居八首 其六》明代·陆深—一楼风雨独离群，药裹诗囊酒半醺。渔浦一篙翻白雪，麦田千顷湿黄云。《缉熙书中问不报郑宪副提学书因成小诗代简托缉熙达意》明代·陈献章—疏梅瘦竹晚相扶，又见篱根一岁徂。老向往来多不记，平湖平问郑公书。《黄冈竹楼记》宋代·王禹偁—黄冈之地多竹，大者如椽。竹工破之，刳去其节，用代陶瓦。比屋皆然，以其价廉而工省也。子城西北隅，雉堞圮毁，蓁莽荒秽，因作小楼二间，与月波楼通。远吞山光，平挹江濑，幽阒辽夐，不可具状。夏宜急雨，有瀑布声；冬宜密雪，有碎玉声。宜鼓琴，琴调虚畅；宜咏诗，诗韵清绝；宜围棋，子声丁丁然；宜投壶，矢声铮铮然；皆竹楼之所助也。公退之暇，被鹤氅衣，戴华阳巾，手执《周易》一卷，焚香默坐，消遣世虑。江山之外，第见风帆沙鸟，烟云竹树而已。待其酒力醒，茶烟歇，送夕阳，迎素月，亦谪居之胜概也。彼齐云、落星，高则高矣；井干、丽谯，华则华矣；止于贮妓女，藏歌舞，非骚人之事，吾所不取。吾闻竹工云：“竹之为瓦，仅十稔；若重覆之，得二十稔。”噫！吾以至道乙未岁，自翰林出滁上，丙申，移广陵；丁酉又入西掖；戊戌岁除日，新旧岁之交，即除夕。有齐安之命；己亥闰三月到郡。四年之间，奔走不暇；未知明年又在何处，岂惧竹楼之易朽乎！幸后之人与我同志，嗣而葺之，庶斯楼之不朽也！咸平二年八月十五日记。 《过勤政楼》唐代·杜牧—千秋令节名空在，承露丝囊世已无。唯有紫苔偏得意，年年因雨上金铺。《酬问师》唐代·刘商—虚空无处所，仿佛似琉璃。诗境何人到，禅心又过诗。《偈颂一百六十首》宋代·释宗杲—相逢不拈出，举意便知有。巍巍不动尊，脚不离地走，依稀似曲才堪听，又被风吹别调中。《句》宋代·释择璘—吊古有心怀短李，拂尘无力看丰碑。《小湘峡》明代·林光—江水来何急，江鸥泛自闲。濛濛天际雨，冉冉峡前山。谷树含秋意，岚风洒醉颜。何能伴渔子，一枕卧江湾。《莺啼序 登北固楼感事再和文英》清代·郑文焯—西风又闻鹤唳，动秋声在水。海东日、照满津亭，浪花飞作云蕊。戍笳引、楼船暝合，荒谯夜火城乌坠。叹南游孤旅，沧波久断归思。关塞音书，数驰急羽，感新愁帝子。笑仙术、空说乘槎，采芝人久未至。莽中原、貔貅万帐，问何日、龙旗东指。且衔杯，狂嗅茱萸，醉来何意。登临罢酒，北顾仓皇，念枕戈不寐。霜月悄、几回起舞，到此惊见，第一江山，费人清泪。神京杳杳，非烟非雾，鸡声残梦催哀角，搅回肠、一夜成憔悴。冥鸿自远，重携倦客扁舟，汎愁镜波天里。燐燐野烧，逼射甘泉，照万松失翠。暂小觅、林亭同憩。侧帽行吟，老柳祠荒，乱鸦飞起。金焦两点，檐牙浮碧，空梁归尽辽海燕，绕危阑、休向曛黄倚。伤心大树飘零，更恋遗弓，恨题满纸。《浣溪沙 感旧有序 周生可家于省图画馆抄得省志资料有关余早岁填词与刘鹏年龚粲真楚士铮齐名稿感而有作》近代·刘家传—哀乐中年苦未休，国仇家难集心头。曾凭律吕写春秋。好友相呼难并驾，清名未损更何求。退闲岁月已无优。《忆富川四首 其一》宋代·韦骧—渴忆富川好，官居似隐潜。江山慰情淡，鱼稻养贫廉。旅传无将送，狴牢绝滞淹。疏閒真自得，何恤远炎炎。《部中鹤》明代·汤显祖—曲台双白鹤，日赋十餐钱。良为升合资，留滞江海年。传呼卿出入，引吭飞舞前。轩墀看鹤人，时与小翩翾。凤皇犹可饲，安得羽中仙。《八声甘州》宋代·汤恢—想当年、龙舟凤艒，乐宸游、摇曳锦帆斜。伤心是，御香染处，树树栖鸦。《生日将至云飞诗以贺次韵答之》当代·陈忠平—忌酒病躯春最寒，更无可觅解愁丹。肯教纷象奸吾志，漫对长风笑纸鸾。起榻抠诗三著袜，为人秉烛一悬肝。书生将老不多梦，快此素襟深倚栏。《望木瓜山》唐代·李白—早起见日出，暮见栖鸟还。客心自酸楚，况对木瓜山。《山石》唐代·韩愈—山石荦确行径微，黄昏到寺蝙蝠飞。升堂坐阶新雨足，芭蕉叶大栀子肥。僧言古壁佛画好，以火来照所见稀。铺床拂席置羹饭，疏粝亦足饱我饥。夜深静卧百虫绝，清月出岭光入扉。天明独去无道路，出入高下穷烟霏。山红涧碧纷烂漫，时见松枥皆十围。当流赤足踏涧石，水声激激风吹衣。人生如此自可乐，岂必局束为人鞿？(鞿 一作：靰)嗟哉吾党二三子，安得至老不更归。《塞下曲·其一》唐代·李益—蕃州部落能结束，朝暮驰猎黄河曲。燕歌未断塞鸿飞，牧马群嘶边草绿。《寻南溪常山道人隐居 / 寻南溪常道士》唐代·刘长卿—一路经行处，莓苔见履痕。白云依静渚，春草闭闲门。过雨看松色，随山到水源。溪花与禅意，相对亦忘言。《赠鹿苑信公诗禅 其二》宋代·张孝祥—句中有眼悟方知，悟处还同病著锥。一个机关无两用，鸟窠拈起布毛吹。《江神子三首 其二》清代·奕绘—三朝阿监一张琴。觅知音，少知音。牢记乾隆、嘉庆受恩深。一曲汉宫秋月晓，颜色惨，泪涔涔。老奴空抱爱君心。借长吟，献规箴。弹遍鹿鸣、鱼丽戒荒淫。玉轸金徽无用处，歌羽调，散烦襟。《满江红·汉水东流》宋代·辛弃疾—汉水东流，都洗尽，髭胡膏血。人尽说，君家飞将，旧时英烈。破敌金城雷过耳，谈兵玉帐冰生颊。想王郎，结发赋从戎，传遗业。腰间剑，聊弹铗。尊中酒，堪为别。况故人新拥，汉坛旌节。马革裹尸当自誓，蛾眉伐性休重说。但从今，记取楚楼风，庾台月。《次韵无极以道寄金山寺佛监五绝二》宋代·晁补之—不应无手是无拳，且看毛端现四天。似向吾家得消息，鼓山余响尚轰然。《赠太老石斋翁致仕 其一》明代·林俊—礼绝官僚识羽仪，九重动色注东墀。手扶日月中天上，志在云雷下直迟。大老忍坚违雅尚，太平深切望来期。锦江烟水行藏外，潞国人传有赐诗。《贺新郎 登龙池绝顶凭虚阁》清代·史鉴宗—苍翠飞千状。破松根，嶙峋石磴，曲随烟上。一径蹒跚攀绝顶，纵眼豁然辽旷。看足底，群峰铺浪。小阁恰当巃嵷处，俯悬崖、万仞临虚漭。凭栏语，众山响。掀髯不觉尘襟荡。眺东湖，一泓杯水，空明微漾。老衲孤栖谁伴侣，虎啸猿吼酬唱。问佛法，无言相向。酌我半瓯中顶茗，傍龙湫，拍手云生杖。登临兴，老犹壮。《幽赏》宋代·叶适—禅房里花窠，静与水石会。春禽更语默，夏日递明晦。纷然众窍殊，趺坐凛无对。《野风》明代·李梦阳—山鸣野风至，汉水白萧萧。月滉鱼龙醒，云蒸豺虎骄。有家惊节物，不寐想前朝。万古英雄迹，江城夜寂寥。《慈姥岩与送客酌别，风雨大至，凉甚。诸贤用》宋代·范成大—山灵知我厌尘土，唤起蛰雷鏖午暑。松风无力雨丝长，散作毵毵雪尘舞。岩前县溜珠帘倾，安得吹来添玉觥？诗成酒尽肠亦断，休唤佳人唱渭城。《公子家》唐代·聂夷中—种花满西园，花发青楼道。花下一禾生，去之为恶草。《狌狌吟。三月二日》当代·卢青山—狌狌在封溪，跃跃攀枝树。呼吸山涧岚，饮濯风与雨。头帽何清华，不难人言语。声音响清瑟，皮肤白好女。旭暮无所欢，寥落唯兽处。对此将安如，两两悲共诉。语未尽深怀，泪已泻水浒。采此深秋花，欲遗知者与。知者不可见，夜色生迷雾。《菩萨蛮·朔风吹散三更雪》清代·纳兰性德—朔风吹散三更雪，倩魂犹恋桃花月。梦好莫催醒，由他好处行。无端听画角，枕畔红冰薄。塞马一声嘶，残星拂大旗。《夜泊水村》宋代·陆游—腰间羽箭久凋零，太息燕然未勒铭。老子犹堪绝大漠，诸君何至泣新亭。一身报国有万死，双鬓向人无再青。记取江湖泊船处，卧闻新雁落寒汀。《和饮酒二十首 其十七》明代·黄淳耀—至乐走马猎，好之能发风。君看日月耀，自在金庭中。圣人守中规，塞极乃得通。所以苦县言，天道犹张弓。《南辕杂诗一百八章 其七十九》清代·姚燮—蛰龙向深穴，蛙黾遂肆骄。妄以一勺水，抗彼江海潮。力尽不见功，侏儒坐相嘲。积雪极千仞，不如培塿高。麒麟伏榛莽，拳缩同猬毛。瓮天舞醯鸡，转自游逍遥。《兰阳八景诗》清代·乌竹芳—层层石磴绕青云，绿树浓阴路不分。半面斜阳还返照，晴烟一缕碧氤氲。《梢云》唐代·曹松—殊质资灵贶，陵空发瑞云。梢梢含树影，郁郁动霞文。《都下逢孙伯远时有岭南之行赋此为赠》明代·李英—多才怜小阮，不但语惊人。偶作并州客，悲歌易水滨。双钩狂自舞，十日醉为真。别我罗浮去，梅花万树春。《上元后十日竹坪叔招集豫顺堂出观姜西溟书上元宴集诗卷即次其韵敬和》清代·金鼎燮—东风吹十日，万户春酣酣。晴红融雪岫，暖绿蒸烟潭。辛盘味乍饱，花胜头犹簪。玉壶好春色，不醉心奚甘。折柬招近局，开筵资深谈。论文到千古，日落还停骖。惜哉玉梅骨，枯枝撑书龛。思与重写照，丹青非我谙。一尊酹疏影，诗盟差可燖。对酒本当歌，各抒性所耽。况诸坐中客，博物夸世南。文辞复书翰，五绝兼其三。昔者昌谷家，愈浉偕来探。心胸罗列宿，赋笔天工惭。喜招高轩过，酒滴真珠坛。诗成再拜进，双髻垂鬖鬖。嗟余近弱冠，隅坐心如惔。词华有根柢，经术非扯挦。幸蒙大匠手，雕镂蛤与蚶。终虑径寸质，席珍其何堪。春华冀努力，汲古勤开函。直须识三箧，莫便携双柑。不见培风翼，不见食叶蚕。持此寿臣叔，食报青云贪。门前新柳色，染衣都成蓝。何当祀九烈，同醉酒一甔。《竣事以季秋十三日渡黄河》明代·郭之奇—秋落河干气亦清，黄流相对白云行。大梁晓气千波卷，留与文光一派明。《和四兄清泉香饼子》宋代·晃冲之—清绝端因柏子香，风流特可付文房。如何石火须臾顷，得尽人间一日长。《风入松 题马国权补订急就章偏旁歌译注》近代·饶宗颐—笔精点画最关心。声价重鸡林。欲从急就论家法，溯汉兴、还待钩沉。亥豕鲁鱼能却，龙僵虎踣齐喑。个中真草耐追寻。未悔作书淫。神游戈磔流沙际，独依依、坠简尘深。墙壁颠张狂素，人间共宝南针。《渔歌子·荻花秋·五代》李珣—荻花秋，潇湘夜，橘洲佳景如屏画。碧烟中，明月下，小艇垂纶初罢。水为乡，篷作舍，鱼羹稻饭常餐也。酒盈杯，书满架，名利不将心挂。《长相思·折花枝》明代·俞彦—折花枝，恨花枝，准拟花开人共卮，开时人去时。怕相思，已相思，轮到相思没处辞，眉间露一丝。《汉宫春·立春日》宋代·辛弃疾—春已归来，看美人头上，袅袅春幡。无端风雨，未肯收尽余寒。年时燕子，料今宵梦到西园。浑未辨，黄柑荐酒，更传青韭堆盘？却笑东风，从此便薰梅染柳，更没些闲。闲时又来镜里，转变朱颜。清愁不断，问何人会解连环？生怕见花开花落，朝来塞雁先还。《风》唐代·李商隐—撩钗盘孔雀，恼带拂鸳鸯。罗荐谁教近，斋时锁洞房。《秋日赴阙题潼关驿楼 / 行次潼关逢魏扶东归》唐代·许浑—红叶晚萧萧，长亭酒一瓢。残云归太华，疏雨过中条。树色随山迥，河声入海遥。帝乡明日到，犹自梦渔樵。《悼止斋王先生 其一》元代·王冕—休致归来与世违，平生所有未全施。胸中经纬天人识，舌底风雷宰相知。论道端然见周召，得时元不下皋夔。南金东箭谁堪拟？绿水青山尽可悲。《菩萨蛮·红楼别夜堪惆怅》唐代·韦庄—红楼别夜堪惆怅，香灯半卷流苏帐。残月出门时，美人和泪辞。琵琶金翠羽，弦上黄莺语。劝我早还家，绿窗人似花。《句》宋代·江休复—郡邸狱冤谁与辩，皋桥客死世同悲。《十一月二十日夜陪我公校阅所抄唐人绝句诗因拟作五首奉献 其四》明代·唐之淳—读罢鼓三挝，香消烛卸华。苦寒除是雪，频起听窗纱。《送然侄四归二首》宋代·张栻—堂堂希白翁，共惟同出自。百年诗礼传，名教有乐地。嗟予力未胜，永抱蓼莪意。积累盖百叹，承家岂云易。赐然履渊冰，中夜耿不寐。协心望尔曹，勉力绍前志。岁晚期有成，庶或保无坠。《和陶归园田居五首 其一》当代·程滨—我生在都会，几曾见青山？髫龀事经籍，侵侵及壮年。天地如回水，浮沉莫测渊。偶然登高地，中有一方田。岁时三得酒，沉醉长林间。海外归奇士，恢弘众人前。云有藐姑射，绰约隔轻烟。相邀九华帐，携手浮云颠。何为亲农事，日日不得閒。残篇束高阁，将心法自然。《至德中赠内兄刘赞》唐代·卢纶—时难访亲戚，相见喜还悲。好学年空在，从戎事已迟。《广陵赠别》唐代·李白—玉瓶沽美酒，数里送君还。系马垂杨下，衔杯大道间。天边看渌水，海上见青山。兴罢各分袂，何须醉别颜。《新燕》宋代·刘攽—主人恩厚与相依，画栋危檐昼启扉。岂是有心希鹄雁，众雏成就即归飞。《送琏老》宋代·胡宏—湘中应中古道场，复有峨眉道人在。昔日三生藏里来，今朝十二峰前去。杖锡飘然别故人，笑望梅花理征路。我曾问公五宗派，电扫群生小见解。直指万法无尽身，坐觉灵光满沙界。辨舌横放倾天河，峥嵘整顿禅宗坏。吁嗟我生在儒门，儒门大业无人论。滔滔姑想天之下，衣冠满目如电屯。焚香再拜愿圣主，一统三教清乾坤。《滕王阁》宋代·吴芾—尽道滕王阁太卑，合新旧观复雄规。我来兴葺非难事，却恐俱为识者嗤。《南乡子·自古帝王州》宋代·王安石—自古帝王州，郁郁葱葱佳气浮。四百年来成一梦，堪愁。晋代衣冠成古丘。 绕水恣行游。上尽层城更上楼。往事悠悠君莫问，回头。槛外长江空自流。《沁园春·梦孚若》宋代·刘克庄—何处相逢，登宝钗楼，访铜雀台。唤厨人斫就，东溟鲸脍，圉人呈罢，西极龙媒。天下英雄，使君与操，余子谁堪共酒杯。车千乘，载燕南赵北，剑客奇才。饮酣画鼓如雷。谁信被晨鸡轻唤回。叹年光过尽，功名未立，书生老去，机会方来。使李将军，遇高皇帝，万户侯何足道哉。披衣起，但凄凉感旧，慷慨生哀。《忆秦娥·烧灯节》宋代·刘辰翁—中斋上元客散感旧，赋《忆秦娥》见属，一读凄然。随韵寄情，不觉悲甚。烧灯节，朝京道上风和雪。风和雪，江山如旧，朝京人绝。百年短短兴亡别，与君犹对当时月。当时月，照人烛泪，照人梅发。《暮过山村》唐代·贾岛—数里闻寒水，山家少四邻。怪禽啼旷野，落日恐行人。初月未终夕，边烽不过秦。萧条桑柘处，烟火渐相亲。《忆扬州》唐代·徐凝—萧娘脸薄难胜泪，桃叶眉尖易觉愁。天下三分明月夜，二分无赖是扬州。《赠谢府君览诗》南北朝·吴兴妖神—玉钗空中堕，金钿色行歇。独泣谢春风，孤夜伤明月。《张楚宝赠肃毅刀乃壬辰德国格鲁森厂所制文忠命其监造者率赋 其一》清代·张佩纶—敛尽中原百胜锋，晚经锤炼壮军容。昆吾大食终何用，神笔凄凉老折冲。《郊行三首》宋代·刘应时—西郊穑事欲迎秋，旱魃肆凶犹未收。卷地黑风吹雨散，稻花飘荡满天浮。《送蔡五岳明府应内召》明代·何吾驺—花开如锦日，琴叶正明时。凤诏传天语，龙章出禁帷。怀珠原闪烁，韫玉更离奇。秀彻湖山色，寒清炎海湄。西方开宝筏，东鲁见心师。一字闻真谛，千秋仰德慈。剑锋从悟入，笔力借神驰。文藻轻班马，瑶华绝献羲。堂开心寂寂，政晏日迟迟。瘴海初闻颂，仁山静赋诗。宝屠浮百尺，高馆望层漪。欲接乾坤气，先分混沌仪。锄强不避虎，扶弱讵欺儿。才子初为令，真人今在兹。元风清有韵，雅度赏应私。忆我方倾盖，怜君便解颐。群鸡一此鉴，独鹤谬相知。言以兰同气，香随茝见贻。振衣秋霭净，聆语晓云披。自愧嵇康懒，何妨小陆痴。通家欣就业，解榻倏相辞。百里言淹滞，三洲惜别离。巽申天上命，离焕日中曦。暂借金陵署，终当玉殿随。埋轮看壮气，鸣凤肃霜姿。圣后方张网，良臣已奉绥。麒麟原有阁，鸑鷟待来墀。致主同尧舜，纡猷侣稷夔。河明净天影，云动起凉飔。送送秋光冷，行行玉露垂。欲随双羽翼，难写寸心期。题柱神先往，弃繻气未衰。中原犹逐鹿，天下可追骐。握手暂相别，馀情到酒卮。《山行杂咏 其二》近代·李洸—峰回转千肠，壁立森万仞。幽花自在香，楼阁参差隐。《寒食寄李补阙》唐代·郭郧—兰陵士女满晴川，郊外纷纷拜古埏。万井闾阎皆禁火，《绿杨燕 其二》明代·林鸿—千株积翠浓如墨，两岸䌓华事已非。残燕不知春已去，斜风细雨故飞飞。《雪窗读《檀弓》效柳仪曹》近代·徐震堮—羁怀不足言，偶坐成幽绝。灯下理《檀弓》，悠然尽数叶。溪流沙岸冰，风堕松枝雪。意足皆可欣，何事庄与列。《卜算子·兰》宋代·曹组—松竹翠萝寒，迟日江山暮。幽径无人独自芳，此恨凭谁诉。似共梅花语。尚有寻芳侣。着意闻时不肯香，香在无心处。《题大庾岭北驿》唐代·宋之问—阳月南飞雁，传闻至此回。我行殊未已，何日复归来。江静潮初落，林昏瘴不开。明朝望乡处，应见陇头梅。《营州歌》唐代·高适—营州少年厌原野，狐裘蒙茸猎城下。虏酒千钟不醉人，胡儿十岁能骑马。《小至》唐代·杜甫—天时人事日相催，冬至阳生春又来。刺绣五纹添弱线，吹葭六琯动浮灰。岸容待腊将舒柳，山意冲寒欲放梅。云物不殊乡国异，教儿且覆掌中杯。《青玉案 美人足》明代·沈谦—双拘巧叠蝉纱腻。须掩在、罗裙翠。半夜潜踪因底事。月堤苔滑，碧天露冷，满地蔷薇刺。盈盈最是多风致。掌上何时看详细。可惜浓香闲绣被。醉醒轻蹴，梦回低挽，搅杀心儿遂。《坡山寄示喜予得郡之作次韵春答》明代·黄衷—共戴重离照万方，误恩何意录清狂。家山不到嫌逋客，曹局违期信慢郎。得郡敢争如斗大，怀君转觉与天长。他年欲了东园约，莫怪无金可罄囊。《匏有苦叶》先秦·佚名—匏有苦叶，济有深涉。深则厉，浅则揭。有瀰济盈，有鷕雉鸣。济盈不濡轨，雉鸣求其牡。雍雍鸣雁，旭日始旦。士如归妻，迨冰未泮。招招舟子，人涉卬否。人涉卬否，卬须我友。《春残》唐代·翁宏—又是春残也，如何出翠帏？落花人独立，微雨燕双飞。寓目魂将断，经年梦亦非。那堪向愁夕，萧飒暮蝉辉。《代别离·秋窗风雨夕》清代·曹雪芹—秋花惨淡秋草黄，耿耿秋灯秋夜长。已觉秋窗秋不尽，那堪风雨助凄凉！助秋风雨来何速？惊破秋窗秋梦绿。抱得秋情不忍眠，自向秋屏移泪烛。泪烛摇摇爇短檠，牵愁照恨动离情。谁家秋院无风入？何处秋窗无雨声？罗衾不奈秋风力，残漏声催秋雨急。连宵霢霢复飕飕，灯前似伴离人泣。寒烟小院转萧条，疏竹虚窗时滴沥。不知风雨几时休，已教泪洒窗纱湿。《别黄白仲》明代·佘翔—裘自蒙茸剑陆离，一尊临别泪双垂。伤时书敢怀孤愤，去国歌堪托五噫。天际愁魂青草断，山中归梦白云知。故人回首风尘隔，把臂江湖未有期。《寄怀胡苍恒宪副》清代·宋琬—壮志堪乘障，浮名悔入关。人疑龙性傲，官似马曹闲。板屋青羌俗，柴扉紫逻山。边城须卫霍，未许拂衣还。《和人赠沈彬》唐代·廖匡图—冥鸿迹在烟霞上，燕雀休夸大厦巢。名利最为浮世重，《和胡祭酒索黄精诗二首 其二》明代·夏原吉—万里瓶封寄草庭，莹然琥珀色微赪。灵根信是阳精结，香味真缘戊土生。资养丹台三景泰，扫除白发一身轻。独惭分献鳣堂晚，重辱珠玑堕月明。《十月八日闻鸡鸣即起案上偶有陶集繙阅数诗有》宋代·赵蕃—闻君治书楼，诵书仍课文。古人不朽计，政在三冬勤。今时独不然，白屋期青云。君岂期人欤，大雅迥不群。《对雪六首》宋代·强至—飘洒三冬暮，苍茫一气凝。寒威斗自壮，空色晓逾澄。狂走寻冈兔，饥呼失树鹰。年来交态浅，有兴即谁乘。《观音赞 其三》宋代·释如净—心尘脱落开岩洞，自性圆通俨绀容。天子敬，龙之恭，不以为喜安然中。咦，更荐海涛翻黑风。《酒后南窗晚坐》明代·屠侨—新柳墙边带雨青，小鸡窗下听谈经。酒肠爱坐凉风晚，碧落须臾三四星。《斐园杂咏十一首 其九 云门》明代·李云龙—籓篱不复设，门户洞然开。闲窗无俗物，应只有云来。《五月十九日大雨》明代·刘基—风驱急雨洒高城，云压轻雷殷地声。雨过不知龙去处，一池草色万蛙鸣。《临江仙·记得金銮同唱第》宋代·欧阳修—记得金銮同唱第，春风上国繁华。如今薄宦老天涯。十年岐路，空负曲江花。闻说阆山通阆苑，楼高不见君家。孤城寒日等闲斜。离愁难尽，红树远连霞。《念奴娇·书东流村壁》宋代·辛弃疾—野棠花落，又匆匆过了，清明时节。刬地东风欺客梦，一枕云屏寒怯。曲岸持觞，垂杨系马，此地曾经别。楼空人去，旧游飞燕能说。闻道绮陌东头，行人长见，帘底纤纤月。旧恨春江流不断，新恨云山千叠。料得明朝，尊前重见，镜里花难折。也应惊问：近来多少华发？《长相思》宋代·陈允平—风萧萧。雨骚骚。风雨萧骚梧叶飘。潇湘江畔楼。《忆秦娥·娄山关·现代》毛泽东—西风烈，长空雁叫霜晨月。霜晨月，马蹄声碎，喇叭声咽。雄关漫道真如铁，而今迈步从头越。从头越，苍山如海，残阳如血。《浣溪沙·送梅庭老赴上党学官》宋代·苏轼—门外东风雪洒裾，山头回首望三吴。不应弹铗为无鱼。上党从来天下脊，先生元是古之儒。时平不用鲁连书。《虚皇坛月下闻笙》宋代·武衍—何人吹动玉笙攒，天阔风高桂殿寒。聋轧五云飞不去，夜深和鹤落瑶坛。《四统碑》清代·常纪—丰碑林立意如何，褒诏深镌尚未磨。读罢临风成一笑，阿虽尤擅战功多。《夜中闻雨枕上作》宋代·周紫芝—老去飘零日，春愁烂漫中。诗窗窥窈窕，睡枕听朦胧。弱柳妨晴态，小桃吹落红。颠风莫相恼，花事不关侬。《晓作》宋代·张耒—静枕有远听，风声带晓江。寒云垂紞紞，严鼓已逢逢。功业惊残岁，江山隐陋邦。寒鸡憎客梦，呼日上低窗。《晴郊意行到梅山示弟茝》宋代·陈著—安排聚首易参差，信意行来始是奇。山色堪餐饶有菊，樵歌相应自成诗。危时杯酌旱云雨，老境襟期春水澌。醉里更无门外话，一声寒雁弟兄知。《古尊彝歌为濮乐閒作》元代·黄玠—神物可使厌百祥，左尊右彝相颉颃。云雷古篆为文章，饕餮异兽头角张。丹砂空青金玉相，星彩错落半赤苍。摩挲犹作黄流香，稽首再拜登斯堂。手援北斗酌桂浆，愿君饮此寿而康。千古既往万古长，于胥乐兮乐无央。《摘星楼九日登临》明代·姜塘—重阳佳节意休休，与客携壶共上楼。满目山河增感慨，一时风景寄遨游。武公不但歌淇澳，贤女犹能唁卫侯。更有三仁忠与孝，高名千古出人头。《雨后》宋代·释行海—雨过山林近暮钟，片怀寂寂对孤松。夜深笛怨梅花落，月照人间睡正浓。《江城子》近代·乔大壮—江干黄竹女儿箱。郁金香。嫁时装。酒后花前、于此变沧桑。鸟爪仙人君不见，天似海，月如霜。孤坟夜夜短松冈。梦还乡。醒回肠。自古钗盟、钿约好相忘。向晓镫花红乍谢，衾百叠，字千行。《题怀隐庵》宋代·叶梦得—春风的的为谁来，绕舍闲花亦谩栽。庵内不知庵外事，夜来微雨小桃开。《刘山驿》元代·洪焱祖—山当驿舍恰中分，地隔人烟断见闻。使客来眠清到骨，夜窗灯点半天云。《成都曲》唐代·张籍—锦江近西烟水绿，新雨山头荔枝熟。万里桥边多酒家，游人爱向谁家宿。《山坡羊·道情》元代·宋方壶—青山相待，白云相爱，梦不到紫罗袍共黄金带。一茅斋，野花开。管甚谁家兴废谁成败，陋巷箪瓢亦乐哉。贫，气不改；达，志不改。《六州歌头·长淮望断》宋代·张孝祥—长淮望断，关塞莽然平。征尘暗，霜风劲，悄边声。黯销凝。追想当年事，殆天数，非人力，洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明。笳鼓悲鸣。遣人惊。 念腰间箭，匣中剑，空埃蠹，竟何成。时易失，心徒壮，岁将零。渺神京。干羽方怀远，静烽燧，且休兵。冠盖使，纷驰骛，若为情。闻道中原遗老，常南望、翠葆霓旌。使行人到此，忠愤气填膺。有泪如倾。《南柯子·十里青山远》宋代·仲殊—十里青山远，潮平路带沙。数声啼鸟怨年华。又是凄凉时候，在天涯。白露收残月，清风散晓霞。绿杨堤畔问荷花：记得年时沽酒，那人家？《念奴娇·天南地北》元代·施耐庵—天南地北，问乾坤，何处可容狂客？借得山东烟水寨，来买凤城春色。翠袖围香，绛绡笼雪，一笑千金值。神仙体态，薄幸如何消得？想芦叶滩头，蓼花汀畔，皓月空凝碧。六六雁行连八九，只待金鸡消息。义胆包天，忠肝盖地，四海无人识。离愁万种，醉乡一夜头白。《视刀环歌》唐代·刘禹锡—常恨言语浅，不如人意深。今朝两相视，脉脉万重心。《寄题竹轩》元代·杜本—绿竹翛翛处，华轩楚楚深。莫留雏凤宿，晓听蛰龙吟。月进窗棂影，云移几席阴。居然淇澳趣，莫使俗尘侵。《赋得寒灰画荻颂吴门姚太史节母》明代·邓云霄—中宵飞雪暗寒天，三尺遗孤傍膝前。画荻自怜灰有泪，拥炉空叹夜如年。孀闺字迹龙蛇动，相国文章日月悬。谁道高风杳难继？枫桥人物似螺川。《赐蒙古王公等宴》清代·弘历—异域为天府，来宾届月氐。绣郊千帐合，驻野六龙齐。坂卉蒸霞烂，山云傍涧低。地高邻北极，恩下逮西鞮。锡宴晴晖皓，徵诗湛露凄。娱观陈角抵，献技习驹踶。三爵斯颁矣，千秋胥乐兮。贻谋怀祖德，天若敬常稽。《薄暮独吟》明代·王彦泓—烟墀搔首晚天青，夕照墙根写瘦形。逝者命同风剪烛，怜人心碎雨淋铃。酒鎗近日都调药，歌婢新来与诵经。明月满城箫鼓夜，闭门愁绝卧空庭。《送陈德邵宫教赴行在二十韵》宋代·陆游—相从何必早，白头或如新；登门虽尚疏，数面自成亲。昨者始见公，凛然须如银，败席留煮茗，寒厅无杂宾。平生事贤意，寸心渴生尘，乐哉得所从，贫病忘吟呻。恭惟大雅姿，信是邦国珍。广文旧官长，二纪转鸿钧，恩仇快报复，祸福出笑颦。同舍事容悦，腰佩玉麒麟，群谀更得志，後来如积薪。於时公淡如，位屈道则伸。法宫亲决事，收召极海滨，人才方杂沓，公仕益逡巡。欲以贵祝公，公岂慕要津；欲以穷托公，公岂私贱贫；颇欲述古谊，劝公勿爱身，此又公所存，岂待贱子陈。高颿泊江渚，岁晚风雨频，愿言添衣裘，寒阴能薄人。《题便面陈抟先生》明代·张天赋—野心已被白云留。一睡人间数十秋。莫道化羊为幻事，华山风景尚悠悠。《元日过浦城西阳岭》宋代·蔡襄—逝者东流水，情知无却回。迟留曾到处，嗟古不同来。谁道新年好风物，忍将泪眼向春开。《又和咏梅 其二》宋代·卫宗武—几回渴想此癯仙，谁为招邀倏在前。明艳弗为诸垢染，孤标独出众芳先。不矜颜色自奇绝，绰有馨香祇暗传。空想名园千树发，何时持酒向花边。《寄别张警庵》明代·曹于汴—平生不解泣，今日泪频挥。一泣赵郎去，二泣吴郎归。三泣张倅罢，颜色远相违。张倅才激昂，弯弓两石强。清操不纤翳，直性无回肠。尔行自慷慨，我怀自皇皇。徘徊乏双翼，随尔共飞翔。《和杜司录岳麓祈雪分韵得岳字》宋代·释德洪—岁晚湘水滨，黄尘似河朔。江流涸欲尽，瓶罂汲馀浊。闹闻双旌出，千骑烁山岳。雪云卷山去，天宇献辽邈。娇鸦集风枝，冻鹤时俛啄。谭兵杜牧之，赋诗果横槊。山虽非故人，识面亦已数。文章固馀事，正尔全三乐。太丘令国器，谠议久扬榷。长吉有美才，崭然见头角。君看分韵诗，夭力那容学。嗟余老山林，辈流殊龌龊。宁料寒窘中，见此三卓荦。和诗无杰句，钝涩费磨琢。穷略似孟郊，必劣追韩偓。《昭君怨·咏荷上雨》宋代·杨万里—午梦扁舟花底，香满西湖烟水。急雨打篷声，梦初惊。却是池荷跳雨，散了真珠还聚。聚作水银窝，泻清波。 (泻清波 一作：泛清波)《口号》唐代·贾岛—中夜忽自起，汲此百尺泉。林木含白露，星斗在青天。《唐雎说信陵君》先秦·佚名—信陵君杀晋鄙，救邯郸，破秦人，存赵国，赵王自郊迎。唐雎谓信陵君曰：“臣闻之曰：事有不可知者，有不可不知者；有不可忘者，有不可不忘者。”信陵君曰：“何谓也？”对曰：“人之憎我也，不可不知也；吾憎人也，不可得而知也。人之有德于我也，不可忘也；吾有德于人也，不可不忘也。今君杀晋鄙，救邯郸，破秦人，存赵国，此大德也。今赵王自郊迎，卒然见赵王，愿君之忘之也。”信陵君曰：“无忌谨受教。” 《小雅·谷风》先秦·佚名—习习谷风，维风及雨。将恐将惧，维予与女。将安将乐，女转弃予。习习谷风，维风及颓。将恐将惧，置予于怀。将安将乐，弃予如遗。习习谷风，维山崔嵬。无草不死，无木不萎。忘我大德，思我小怨。《和陶挽歌词三首》宋代·吴芾—老眼日昏昏，华发日萧萧。不死竟何待，理合葬荒郊。荒郊何所有，四面俱岧峣。荣木望秋落，亦已成枯条。青松为我夕，白石为我朝。仍幸二亲墓，相去无几何。今得从之游，欢喜如还家。我心既欢喜，安用挽者歌。有人来奠我，但问山之阿。《杂诗三首 / 杂咏三首》唐代·王维—家住孟津河，门对孟津口。常有江南船，寄书家中否。君自故乡来，应知故乡事。来日绮窗前，寒梅著花未。已见寒梅发，复闻啼鸟声。心心视春草，畏向阶前生。《癸卯十月同林子宜拜扫先师乐轩墓因和南谷寺》宋代·刘翼—秋风飒飒已华颠，男女犹赊嫁娶钱。问道西轩空有梦，繙经南谷恐无缘。登坟荐酒徒为尔，对佛拈花亦偶然。回首白云无叫处，青山长在泪痕边。《子夜四时歌 其十五》魏晋·佚名—未尝经辛苦，无故强相矜。欲知千里寒，但看井水冰。《玉楼春》宋代·欧阳修—红条约束琼肌稳。拍碎香檀催急衮。陇头呜咽水声繁，叶下间关莺语近。美人才子传芳信。明月清风伤别恨。未知何处有知音，常为此情留此恨。《碧玉歌 其二》明代·于慎行—碧玉十五馀，丝发不及肩。理妆背面立，宛转得郎怜。《述怀》元代·郑洪—一春夜客傍江村，日日伤春只断魂。又见海棠飞燕子，不堪芳草怨王孙。清閒幕府无公案，落魄形骸付酒樽。依旧虎丘山上月，多情照我白纷纷。《女史咏十八首 其四 冯小怜》元代·杨维桢—前山较猎御同车，一笑平阳等战蜗。挽得后衣才上马，琵琶又入代王家。《张文裕侍郎挽词》宋代·苏辙—持节西南二十年，华堂遗像已苍然。归来侍従三朝旧，老去雍容平地仙。落笔纵横题壁处，诵诗清壮举杯前。东游邂逅迎归旐，泪落城南下马阡。《丁丑仲春闻兄勉翁因门役从军不知戍所有忧而作》明代·管讷—书劄望平安，那知报急难。宦途嗟我隔，亲冢念谁看。烟瘴南州热，风沙北地寒。鹡鸰原上泪，双袖几时乾。《移舟泊通济亭》宋代·彭汝砺—隔溪杨柳绿毵毵，晚色迟迟认夕岚。细细乱山浑不见，渔灯数点照沙南。《天净沙·宁可少活十年》元代·严忠济—宁可少活十年，休得一日无权，大丈夫时乖命蹇。有朝一日天随人愿，赛田文养客三千。《一丛花令·伤高怀远几时穷》宋代·张先—伤高怀远几时穷？无物似情浓。离愁正引千丝乱，更东陌、飞絮蒙蒙。嘶骑渐遥，征尘不断，何处认郎踪！双鸳池沼水溶溶，南北小桡通。梯横画阁黄昏后，又还是、斜月帘栊。沉恨细思，不如桃杏，犹解嫁东风。《酹江月·和友驿中言别》宋代·文天祥—乾坤能大，算蛟龙元不是池中物。风雨牢愁无著处，那更寒蛩四壁。横槊题诗，登楼作赋，万事空中雪。江流如此，方来还有英杰。(寒蛩 一作：寒虫)堪笑一叶漂零，重来淮水，正凉风新发。镜里朱颜都变尽，只有丹心难灭。去去龙沙，江山回首，一线青如发。故人应念，杜鹃枝上残月。《赠头陀师》唐代·刘商—少壮从戎马上飞，雪山童子未缁衣。 秋山年长头陀处，说我军前射虎归。《伶官传序》宋代·欧阳修—呜呼！盛衰之理，虽曰天命，岂非人事哉！原庄宗之所以得天下，与其所以失之者，可以知之矣。世言晋王之将终也，以三矢赐庄宗而告之曰：“梁，吾仇也；燕王，吾所立，契丹与吾约为兄弟，而皆背晋以归梁。此三者，吾遗恨也。与尔三矢，尔其无忘乃父之志！”庄宗受而藏之于庙。其后用兵，则遣从事以一少牢告庙，请其矢，盛以锦囊，负而前驱，及凯旋而纳之。方其系燕父子以组，函梁君臣之首，入于太庙，还矢先王，而告以成功，其意气之盛，可谓壮哉！及仇雠已灭，天下已定，一夫夜呼，乱者四应，仓皇东出，未及见贼而士卒离散，君臣相顾，不知所归，至于誓天断发，泣下沾襟，何其衰也！岂得之难而失之易欤？抑本其成败之迹， 而皆自于人欤？《书》曰：“满招损，谦受益。” 忧劳可以兴国，逸豫可以亡身，自然之理也。故方其盛也，举天下豪杰，莫能与之争；及其衰也，数十伶人困之，而身死国灭，为天下笑。夫祸患常积于忽微，而智勇多困于所溺，岂独伶人也哉！《声声慢·秋声》宋代·蒋捷—黄花深巷，红叶低窗，凄凉一片秋声。豆雨声来，中间夹带风声。疏疏二十五点，丽谯门、不锁更声。故人远，问谁摇玉佩，檐底铃声？彩角声吹月堕，渐连营马动，四起笳声。闪烁邻灯，灯前尚有砧声。知他诉愁到晓，碎哝哝、多少蛩声！诉未了，把一半、分与雁声。《赠王以成归广昌》明代·刘崧—印山馆前莺乱啼，人行明发度平西。离情祗似池南柳，短叶长条未得齐。《太师杜公挽词五首》宋代·梅尧臣—言为当代法，行不古人惭。天子贵元老，史官传美谈。名高汉亚相，学嗣晋征南。有子即家宝，未尝金玉贪。《重寄》明代·虞堪—客厌吴江冷，谁歌蜀道难。风尘应阻绝，归计且盘桓。腊雪明残夜，梅花耐薄寒。慇勤嘱毛颖，聊以报平安。《同叶上舍元址读书观海卫回龙庵两月揽景兴怀托以歌咏无伦次也共得二十六章 其四》清代·姚燮—海气含夕晖，赪然照东岫。谁怜孤树枝，对我病颜瘦。天造无至平，耳目有奇彀。当借禅缁书，缄心习无漏。蹊南归倦樵，草动出鼯鼬。欲摄晻薆思，移之入苍秀。《大衍易吟四十首》宋代·方回—太极元无极，先天异后天。今人不识此，读易岂其然。《题陈图南鼾睡图》宋代·潘牥—甲马营中紫气高，属猪人已著黄袍。此回天下地无事，可是山中睡得牢。《海棠》元代·尹廷高—李花带俗杏花粗，争似天然蜀锦图。雨晕香脂娇欲滴，日酣红袖醉相扶。未消光彩摇银烛，且约芳菲伴玉壶。欲办窗间小横轴，丹青易染态难摹。《呈周松霭夫子即敬题诗文集后》清代·钟大源—百川从东来，溟澥洪纤潴。鳌波势蜿蜒，潮汐昼夜趋。两峰拔地起，屹然辟门枢。群山匝相向，苍翠清双矑。以兹动峙秀，蔚为文物区。名儒代有作，约举宁云诬。经义阐横浦，诗派盛悔余。夫子与曩哲，后先真合符。早岁知六甲，诵习勤居诸。天赋特高朗，慧业畴能如。牙签三万轴，一一穷根株。经史百家学，采撷皆膏腴。下笔有神助，挥洒雄千夫。文足修五凤，赋欲超三都。二十折郤桂，展翼鹏骞初。胶西策旋献，飘忽凌子虚。名登淡墨榜，手拆红绫书。策马花簇锦，预宴桃含珠。翩翩众争目，风度何容与。谓当列清美，簪笔承明庐。校仇近天禄，同异标石渠。声名压班马，制作摩严徐。庶几罄夙蕴，不负胸中储。然闻经术用，内外无或殊。郎官应列宿，所贵繇通儒。文翁昔化蜀，千载贻良模。夫子设吏治，守此长不渝。得官赴岭右，古邑龙城隅。下车誓饮水，蔀屋和风敷。依桑童子乐，拔薤强宗除。与民共休息，来暮歌欢姁。讼庭百无事，心迹莹冰壶。闲儒䖮蛉笔，文献徵苍梧。伟行表彰亟，佚事蒐罗俱。功不数范瑗，博岂夸杨孚。状嫌草木简，志陋虞衡疏。书成媲康赵，体例近所无。仪州亦胜地，公暇幽怀摅。卷帘据琴阁，景物如披图。锦绣江齿齿，蝴蝶山蘧蘧。繁香离支熟，浓荫桃榔铺。蛮烟暗孔翠，瘴雨啼鹧鸪。乡心每拨触，夫不吟欷歔。从来贤达意，捧檄为亲娱。无何阙迎侍，远道嗟盘纡。南山摧乔木，恶梦鸺鹠呼。趋装不隔日，矫首云模糊。轻舟郁林石，一叶还乡闾。归披束晰句，抱恨增长吁。慈晖幸可报，强奉花间舆。蓼莪递废咏，惨郁尤难舒。三釜背色养，空羡林间乌。因之不再出，心益卑华膴。三径秀松菊，安此寂寞居。贫堪傲彭泽，清本同莱芜。但欣著述富，不问岁月徂。庭无惊飞雀，户有好事车。到眼茂桃李，侍膝偕璠玙。质疑及豹鼠，释物先虫鱼。英才仰赅洽，乐育咸相须。青云每接武，藉甚收时誉。贱子少志学，材质侪薪樗。藏拙雅宜称，痼疾婴微躯。诗篇赖陶冶，里调呈皇荂。拂拭有盛意，不以固陋拘。韩门列岛可，欧氏称圣俞。自视直万里，奚止非其徒。名山业许睹，冀可裨颛愚。酝酿何深厚，缃帙开琼琚。词气逼汉魏，格律兼杜苏。管窥纵难尽，至味供寻咀。双声叠韵秘，余事分精粗。钩辀复格磔，诘曲还崎岖。论著惊俗耳，欲读翻龃龉。才大众长会，下学空喁喁。寒窗白醉暖，把卷微咿唔。词澜障争倒，试手同提扶。岂徒贵文采，足润枯肠枯。琅琅诵不辍，愿欲万遍逾。作诗志趋向，恐笑仍拘墟。《踏莎行·雪似梅花》宋代·吕本中—雪似梅花，梅花似雪。似和不似都奇绝。恼人风味阿谁知？请君问取南楼月。记得去年，探梅时节。老来旧事无人说。为谁醉倒为谁醒？到今犹恨轻离别。《八月十五夜桃源玩月》唐代·刘禹锡—尘中见月心亦闲，况是清秋仙府间。凝光悠悠寒露坠，此时立在最高山。碧虚无云风不起，山上长松山下水。群动悠然一顾中，天高地平千万里。少君引我升玉坛，礼空遥请真仙官。云拼欲下星斗动，天乐一声肌骨寒。金霞昕昕渐东上，轮欹影促犹频望。绝景良时难再并，他年此日应惆怅。《葛生》先秦·佚名—葛生蒙楚，蔹蔓于野。予美亡此，谁与？独处？葛生蒙棘，蔹蔓于域。予美亡此，谁与？独息？角枕粲兮，锦衾烂兮。予美亡此，谁与？独旦？夏之日，冬之夜。百岁之后，归于其居。冬之夜，夏之日。百岁之后，归于其室。《城南杂诗十二首 其七》近代·连横—入世居然色相空，天花无影我无踪。敲残一局棋枰冷，来听溪边万壑松。《史记引谚》先秦·佚名—死者复生。生者不愧。《上枢密韩太尉书》宋代·苏辙—太尉执事：辙生好为文，思之至深。以为文者气之所形，然文不可以学而能，气可以养而致。孟子曰：“我善养吾浩然之气。”今观其文章，宽厚宏博，充乎天地之间，称其气之小大。太史公行天下，周览四海名山大川，与燕、赵间豪俊交游，故其文疏荡，颇有奇气。此二子者，岂尝执笔学为如此之文哉？其气充乎其中而溢乎其貌，动乎其言而见乎其文，而不自知也。辙生十有九年矣。其居家所与游者，不过其邻里乡党之人；所见不过数百里之间，无高山大野可登览以自广；百氏之书，虽无所不读，然皆古人之陈迹，不足以激发其志气。恐遂汩没，故决然舍去，求天下奇闻壮观，以知天地之广大。过秦、汉之故都，恣观终南、嵩、华之高，北顾黄河之奔流，慨然想见古之豪杰。至京师，仰观天子宫阙之壮，与仓廪、府库、城池、苑囿之富且大也，而后知天下之巨丽。见翰林欧阳公，听其议论之宏辩，观其容貌之秀伟，与其门人贤士大夫游，而后知天下之文章聚乎此也。太尉以才略冠天下，天下之所恃以无忧，四夷之所惮以不敢发，入则周公、召公，出则方叔、召虎。而辙也未之见焉。且夫人之学也，不志其大，虽多而何为？辙之来也，于山见终南、嵩、华之高，于水见黄河之大且深，于人见欧阳公，而犹以为未见太尉也。故愿得观贤人之光耀，闻一言以自壮，然后可以尽天下之大观而无憾者矣。辙年少，未能通习吏事。向之来，非有取于斗升之禄，偶然得之，非其所乐。然幸得赐归待选，使得优游数年之间，将以益治其文，且学为政。太尉苟以为可教而辱教之，又幸矣！《清平乐·春晚》宋代·王安国—留春不住，费尽莺儿语。满地残红宫锦污，昨夜南园风雨。小怜初上琵琶，晓来思绕天涯。不肯画堂朱户，春风自在杨花。《寄谢吴司空推荐议大礼四首 其四》明代·孙绪—古人重改过，既改人莫尤。今人幸有过，欲改终无由。宿鸟依茂林，众恶归下流。物理尚如此，况彼恩与雠。卓哉老司空，孤唱发群讴。矢心永自砺，肯作门墙羞。《不见》唐代·杜甫—不见李生久，佯狂真可哀。世人皆欲杀，吾意独怜才。敏捷诗千首，飘零酒一杯。匡山读书处，头白好归来。《清明插柳》宋代·宋伯仁—清明是处插垂杨，院宇深深绿翠藏。心地不为尘俗累，不簪杨柳也何妨。《饮芝山分韵得草字》宋代·黎廷瑞—漠漠轻阴送幽讨，梅柳之间春正好。万古烧痕青未了，一片湖光白如扫。永怀雨露涵三秀，颇恨风尘遮五老。松根啸咏欲忘归，可惜长瓶卧芳草。《送谢廷圭服阕之京》明代·张弼—援琴切切不胜情，又促官航觐帝京。疏雨蒹葭临水驿，淡烟杨柳过江城。重看柏府群乌集，伫立梧桐一凤鸣。故旧相逢如有问，杏花时节续诗盟。《重九雨雪同人约江亭登高广和居小集余因病未至分韵赋诗得家字》清代·夏孙桐—暂见烟尘息传车，羁人犹恋旧京华。蹉跎寒雨登高客，暗淡空斋应节花。纾难万方时有待，思乡九日愿徒奢。今年又减簪萸侣，阅尽团沙是酒家。《竹西草堂》明代·顾清—鹤城西南瑁湖曲，湖上森森万竿竹。竹林西畔屋三间，六月清风洒冰玉。林间一径曲当门，知君有意求多闻。肩舆他日许直造，共倚东窗看绿云。《答赵维江学兄》当代·张海鸥—风人自古践清流，最喜东篱自在秋。寂寂书斋今古论，悠悠世路短长讴。评时说道襟怀近，痛饮狂歌意气侔。燕赵男儿今在否，青梅煮酒数江鸥。《闺词(二首) 其一》明代·佘翔—芳菲春色满楼台，人在天涯去不回。自倚雕阑看蛱蝶，微风吹送落花来。《岁暮》唐代·杜甫—岁暮远为客，边隅还用兵。烟尘犯雪岭，鼓角动江城。天地日流血，朝廷谁请缨？济时敢爱死？寂寞壮心惊！《寄怀袁兄》明代·龚诩—双丸递走疾如梭，老色骎骎可奈何。白发尽从愁里得，青春都向客中过。壮怀久息营为懒，往事难忘感慨多。珍重故人知我意，停云回首付悲歌。《毡庐》清代·弘历—塞北燕南惟所如，坐来吾亦爱吾庐。不愁白露侵黄幔，每引青山入碧疏。持偈宁殊十笏地，吟诗可命四宜居。端知茅土风犹在，何必灵光诩植蕖。《清平乐·采芳人杳》宋代·张炎—采芳人杳，顿觉游情少。客里看春多草草，总被诗愁分了。去年燕子天涯，今年燕子谁家？ 三月休听夜雨，如今不是催花。《长相思·长相思》宋代·晏几道—长相思，长相思。若问相思甚了期，除非相见时。长相思，长相思。欲把相思说似谁，浅情人不知。《更漏子·柳丝长》宋代·晏几道—柳丝长，桃叶小。深院断无人到。红日淡，绿烟晴。流莺三两声。 雪香浓，檀晕少。枕上卧枝花好。春思重，晓妆迟。寻思残梦时。《北门》先秦·佚名—出自北门，忧心殷殷。终窭且贫，莫知我艰。已焉哉！天实为之，谓之何哉！王事适我，政事一埤益我。我入自外，室人交徧谪我。已焉哉！天实为之，谓之何哉！王事敦我，政事一埤遗我。我入自外，室人交徧摧我。已焉哉！天实为之，谓之何哉！《国风·郑风·褰裳》先秦·佚名—子惠思我，褰裳涉溱。子不我思，岂无他人？狂童之狂也且！子惠思我，褰裳涉洧。子不我思，岂无他士？狂童之狂也且！《客从远方来》两汉·佚名—客从远方来，遗我一端绮。相去万余里，故人心尚尔。文采双鸳鸯，裁为合欢被。著以长相思，缘以结不解。以胶投漆中，谁能别离此？《雨中登岳阳楼望君山》宋代·黄庭坚—投荒万死鬓毛斑，生出瞿塘滟滪关。未到江南先一笑，岳阳楼上对君山。满川风雨独凭栏，绾结湘娥十二鬟。可惜不当湖水面，银山堆里看青山。 《晋祠泉》宋代·范仲淹—神哉叔虞庙，地胜出嘉泉。一源其澄静，数步忽潺湲。此异孰可穷，观者增恭虔。锦鳞无敢钓，长生同水仙。千家溉禾稻，满目江乡田。我来动所思，致主愧前贤。大道果能行，时雨宜不愆。皆如恶祠下，生民无旱年。《杂感》清代·黄景仁—仙佛茫茫两未成，只知独夜不平鸣。风蓬飘尽悲歌气，泥絮沾来薄幸名。十有九人堪白眼，百无—用是书生。莫因诗卷愁成谶，春鸟秋虫自作声。《大德歌·春》元代·关汉卿—子规啼，不如归，道是春归人未归。几日添憔悴，虚飘飘柳絮飞。一春鱼雁无消息，则见双燕斗衔泥。《禅林寺赠本无上人》明代·谢榛—步屧来金界，鸣钟落翠微。松阴回古殿，山气入秋衣。身向诸天老，心从初地归。后期薜萝月，宁遣梦中违。《除夜》宋代·穆修—灯前清泪落衣间，守岁分为客是闲。老母今春年七十，寿觞争忍对慈颜。《舫斋》宋代·王宗贤—满船载月归时趣，泛宅浮家避世狂。趺坐舫斋能静嘿，神驰游宴无何乡。《咏古四首有序 其一 董生》明代·卢龙云—道丧嬴秦后，传经属汉儒。天人初召对，伊吕此为徒。列国诸侯相，中朝子大夫。究寻灾异理，时论却为愚。《田家词 其四》近代·洪存恕—力耕谁惜女儿娇，劳苦终朝况腹枵。艳色丰肌消损尽，楚宫何事学纤腰。《次韵介溪太宰灵谷寺见寄二首 其二》明代·湛若水—遥忆羊肠路，初行未觉通。前途须自到，真境与人逢。五字闻孤唱，三更梦远峰。诸天在云外，风送隔山钟。《岿然亭》宋代·钱时—西山紫翠入层霄，老木尘风万窍号。会得此时亭上意，巍然非下亦非高。《修堠谣》清代·李宪乔—始安江岸侧，有妇行随夫。担持畚与锸，一身多泥涂。我行时借问，夫言妇已叹。烽堠设何为，使我连村困。前夜吏到舍，叱喝府帖下。一丁出百砖，十户供万瓦。典尽儿女衣，稍具砖瓦资。更驱自转运，营造不待时。嗟我生为农，舍业从墁工。田秧虽得插，废弃如枯葑。秧枯即绝食，饿死行可必。谁言兵卫民，我死彼却逸。瘦妻何挛挛，甘与同罹患。犹胜有独在，忍饿为寡鳏。此邦虽边鄙，同是天赤子。乐岁有灾凶，皇天那知此。国家久承平，军剧岂宜轻。愿告守土吏，勿使民恨兵。《满江红 其十一 次韵训宗定九》明代·梁清标—客去梁园，经年别、邹阳枚叔。双鱼到、齐纨佳句，琳琅盈目。自愧疏慵真忝窃，定交缟带多名宿。忆蕉林、把酒对斜阳，人如菊。载新柳，三间屋。携万卷，山林福。笑蜗争蚁斗，纷纭朝局。遥想东原春色好，横斜梅影亭亭竹。问蒋家、三径许谁过，羊求熟。《游洞庭湖五首·其二》唐代·李白—南湖秋水夜无烟，耐可乘流直上天。且就洞庭赊月色，将船买酒白云边。《九月九日登玄武山 / 九月九日玄武山旅眺》唐代·卢照邻—九月九日眺山川，归心归望积风烟。他乡共酌金花酒，万里同悲鸿雁天。《和虞仲房潼川运使韵》宋代·袁说友—西湖樽俎忆风流，今日樯乌过我州。万里相忘嗟又别，九华何惜更同游。中郎有了新镌石，小子无言只点头。及此公余多暇日，为君作计且邀留。《寄题赵侯澄碧轩》宋代·秦观—风流公子四难井，更引清漪作小亭。润及玉阶春涨雨，光浮藻井夜涵星。卷帘几砚成图书，倚槛须鬟人钟屏。何日解衣容借榻，卧听螭口泻泠泠。《无题四首》唐代·李商隐—来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重。飒飒东风细雨来，芙蓉塘外有轻雷。金蟾啮锁烧香入，玉虎牵丝汲井回。贾氏窥帘韩掾少，宓妃留枕魏王才。春心莫共花争发，一寸相思一寸灰。含情春晼晚，暂见夜阑干。楼响将登怯，帘烘欲过难。多羞钗上燕，真愧镜中鸾。归去横塘晓，华星送宝鞍。何处哀筝随急管，樱花永巷垂杨岸。东家老女嫁不售，白日当天三月半。溧阳公主年十四，清明暖后同墙看。归来展转到五更，梁间燕子闻长叹。《听滩》明代·郭之奇—汹涌孰来仍孰往，噌镗相应复相挑。后先欲挟千山动，近远齐归万水嚣。从石谐音如击拊，因风鼓浪亦吟飘。祇兹浩浩非无意，独与幽人破寂寥。《王乔飞舄处》明代·区大相—仙令曾闻谒紫微，千年城郭是耶非。风前乍想霓旌去，天外惟传玉舄归。暮雨霏微芳草径，空山摇拽白云衣。讵须鹤语留华表，始信辽东有令威。《寄题王阮亭西城别墅十三咏 其十三 绿萝书屋》明代·陈恭尹—雨霁闻鸟声，春阴覆林莽。碧藓印阶明，绿萝缘壁上。中有读书人，千秋遂孤往。《满庭芳》元代·侯善渊—太古真风，玄元宗祖，阐扬灵宝符文。金章玉篆，词简义光新。演道精宏浩大，通天地、细入微尘。修家国，臣忠子孝，民业自安淳。门人还知否，穷通妙指，拨物归真。涤除玄览，焕现外其身。昊境云瑛作伴，浮空驾、日月为邻。擎天翼，金门羽化，京廓现阳神。《玉楼春》宋代·欧阳修—江南三月春光老。月落禽啼天未晓。露和啼血染花红，恨过千家烟树杪。《空舲峡》清代·盛锦—出峡复入峡，两崖插青冥。中流逐狂飙，奔腾万马声。下滩梭一掷，触石危樯倾。逆挽劳百夫，十步九倒行。力尽听所止，刺篙就回汀。爱此民居壮，凌空驾轩楹。宿云出洞户，古木撑岩屏。惊猿或挂树，怪鸟时一鸣。扪萝上绝壁，山风动冠缨。呼童拾锦石，信手扳杂英。兴幽忘涉险，角目多怡情。前途苦逼仄，绝境难久停。过午岩日晦，磊落见数星。厓黑畏突虎，蛮语频丁宁。移舟近湍激，拍枕声铿鍧。骨肉缘久断，中肖梦亦清。狂吟出险句，那顾邻舟惊。《郭沫若君五十初度，朋辈为举行二十五周年创作纪念，诗以贺之 其三》近代·陈布雷—刻骨酸辛藕断丝，国门归棹恰当时。九州无限抛雏恨，唱彻千秋堕泪词。《米元章壮观后帖赞》宋代·岳珂—四期之不到，雪与日杲。停舟不棹，无嫌乎冲冒。出此诗画，摹写天巧。观之壮，思之老，诗乎可考。《离亭燕·一带江山如画》宋代·张昪—一带江山如画，风物向秋潇洒。水浸碧天何处断？霁色冷光相射。蓼屿荻花洲，掩映竹篱茅舍。云际客帆高挂，烟外酒旗低亚。多少六朝兴废事，尽入渔樵闲话。怅望倚层楼，寒日无言西下。《嘲王历阳不肯饮酒》唐代·李白—地白风色寒，雪花大如手。笑杀陶渊明，不饮杯中酒。 浪抚一张琴，虚栽五株柳。空负头上巾，吾于尔何有。《除夜宿石头驿》唐代·戴叔伦—旅馆谁相问，寒灯独可亲。一年将尽夜，万里未归人。寥落悲前事，支离笑此身。愁颜与衰鬓，明日又逢春。《水调歌头·题西山秋爽图》清代·纳兰性德—空山梵呗静，水月影俱沉。悠然一境人外，都不许尘侵。岁晚忆曾游处，犹记半竿斜照，一抹界疏林。绝顶茅庵里，老衲正孤吟。云中锡，溪头钓，涧边琴。此生著几两屐，谁识卧游心？准拟乘风归去，错向槐安回首，何日得投簪。布袜青鞋约，但向画图寻。《出郊》明代·杨慎—高田如楼梯，平田如棋局。白鹭忽飞来，点破秧针绿。《九思九歌 其七》明代·湛若水—我所思兮在新泉，地发蟹眼长涓涓。诸贤云集观我生，积累可以成大川。萧子台高系去思，院中百卉弼唐迁。咏归一调久欲绝，诸贤翕与端溪传。予欲从之亮非远，自然堂外同此天。《临江仙·庭院深深深几许》宋代·李清照—欧阳公作《蝶恋花》，有“深深深几许”之句，予酷爱之。用其语作“庭院深深”数阕，其声即旧《临江仙》也。庭院深深深几许？云窗雾阁常扃。柳梢梅萼渐分明。春归秣陵树，人老建康城。感月吟风多少事，如今老去无成。谁怜憔悴更凋零。试灯无意思，踏雪没心情。(试灯无意思，踏雪没心情 一作：灯花空结蕊，离别共伤情)《松树塘万松歌》清代·洪吉亮—千峰万峰同一峰，峰尽削立无蒙茸。千松万松同一松，千悉直上无回容。一峰云青一峰白，青尚笼烟白凝雪。一松梢红一松墨，墨欲成霖赤迎日。无峰无松松必奇，无松无云云必飞。峰势南北松东西，松影向背云高低。有时一峰承一屋，屋下一松仍覆谷。天光云光四时绿，风声泉声一隅足。我疑黄河翰海地脉通，何以戈壁千里非青葱。不尔地脉贡润合作天山松，松干怪底一一直透星辰宫。好奇狂客忽至此，大笑一呼忘九死。看峰前行马蹄驶，欲到青松尽头止。《喜雨投詹信州口号六首》宋代·赵蕃—使君笑别赤城仙，来结山中大士缘。仙佛将何佐佳政，但当惠我以丰年。《春帖子词三首代 其三》清代·李希圣—喜气传宣赐大酺，阶前舞蹈遍诸胡。琼函已献长生箓，玉琯还开瑞应图。《人定》唐代·白居易—人定月胧明，香消枕簟清。翠屏遮烛影，红袖下帘声。《晚行口号》唐代·杜甫—三川不可到，归路晚山稠。落雁浮寒水，饥乌集戍楼。《城南题壁二首 其一》明代·李濂—赐免清朝分所宜，故园风月副幽期。四愁那似张平子，三黜还同柳士师。田径荷锄鸣犊晚，猎原吹角射禽时。振衣自笑年来事，野醉川吟更属谁。《读山泉联吟集题后》清代·金朝觐—山籁泉音应感通，遥遥宦旅寄诗筒。事经艰险翻多韵，思入穷愁愈见工。形影二人文字里，关山千里梦魂中。从来博识资名胜，得意文章类史公。《再赋五十五首，用前起句选五 其一》近代·薛青萍—阶级相残惨祸连，神州难见太平年。分明同是炎黄种，箕豆何堪竞自煎。《风入松·听风听雨过清明》宋代·吴文英—听风听雨过清明。愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。 西园日日扫林亭。依旧赏新晴。黄蜂频扑秋千索，有当时、纤手香凝。惆怅双鸳不到，幽阶一夜苔生。《南园十三首》唐代·李贺—花枝草蔓眼中开，小白长红越女腮。可怜日暮嫣香落，嫁与春风不用媒。(其一)宫北田塍晓气酣，黄桑饮露窣宫帘。长腰健妇偷攀折，将喂吴王八茧蚕。(其二)竹里缲丝挑网车，青蝉独噪日光斜。桃胶迎夏香琥珀，自课越佣能种瓜。(其三)三十未有二十余，白日长饥小甲蔬。桥头长老相哀念，因遗戎韬一卷书。(其四)男儿何不带吴钩，收取关山五十州。请君暂上凌烟阁，若个书生万户侯？(其五)寻章摘句老雕虫，晓月当帘挂玉弓。不见年年辽海上，文章何处哭秋风？(其六)长卿牢落悲空舍，曼倩诙谐取自容。见买若耶溪水剑，明朝归去事猿公。(其七)春水初生乳燕飞，黄蜂小尾扑花归。窗含远色通书幌，鱼拥香钩近石矶。(其八)泉沙软卧鸳鸯暖，曲岸回篙舴艋迟。泻酒木栏椒叶盖，病容扶起种菱丝。(其九)边让今朝忆蔡邕，无心裁曲卧春风。舍南有竹堪书字，老去溪头作钓翁。(其十)长峦谷口倚嵇家，白昼千峰老翠华。自履藤鞋收石蜜，手牵苔絮长莼花。(其十一)松溪黑水新龙卵，桂洞生硝旧马牙。谁遣虞卿裁道帔，轻绡一匹染朝霞。(其十二)小树开朝径，长茸湿夜烟。柳花惊雪浦，麦雨涨溪田。古刹疏钟度，遥岚破月悬。沙头敲石火，烧竹照渔船。(其十三)《燕山亭·北行见杏花》宋代·赵佶—裁剪冰绡，轻叠数重，淡著胭脂匀注。新样靓妆，艳溢香融，羞杀蕊珠宫女。易得凋零，更多少、无情风雨。愁苦。闲院落凄凉，几番春暮。（闲院 一作：问院)凭寄离恨重重，者双燕，何曾会人言语。天遥地远，万水千山，知他故宫何处。怎不思量，除梦里、有时曾去。无据，和梦也新来不做。《斋中杂咏 其一》明代·伍瑞隆—风来万树动，月出半山白。谁家吹笛郎，骑牛过西陌。《临江仙·春暮有怀德意志女子马仪思》近代·龙榆生—忆得携琴红豆馆，雅音知倩谁传。南薰解愠乍鸣弦。会心宁在远，十指写流泉。未分清扬归绝域，寄情聊托琼笺。故人天末已飞仙。何时重把盏，相望阻风烟。《题白云丈室》元代·张昱—空门真足了吾生，一到翛然万虑轻。下榻偶然清话久，推窗唯见白云横。银煎瀹茗沙弥黠，宿火添香侍者清。甚愧主僧知我辈，碧纱窗染待题名。《仝郑文蔚饮水亭作》明代·佘翔—水曲花偏丽，柴门客到稀。藤萝盟不负，鸥鹭浴相依。半醉眠芳草，长吟望翠微。柳条春欲暮，肯令赏心违。《过湖口县》明代·刘崧—佛子矶头溯客舲，南湖高柳记沙汀。水分彭蠡溶溶绿，山送匡庐冉冉青。雨过人家收鸭早，日高网户晒鱼腥。故园此去犹千里，安得乘风破杳冥。《题米元晖临北苑山水》宋代·吴则礼—平生胸中丘壑，天公乞与覉臣。要遣毛锥举似，此事儿辈不嗔。《蛙》清代·林朝崧—漫把公孙比，卑栖水一涯。文章著科斗，身世侣鱼虾。绝迹思奔月，虚名辱式车。草间休鼓吹，庶免饱长蛇。《独坐》明代·黄佐—独坐禅扉迥，怀归思窅然。花光明薄暮，莺语入新年。彩仗随春动，华灯与月悬。绝怜风景美，不是粤山川。《送翰林宋先生致仕归金华二十五首 其十七》明代·孙蕡—荣归诏许老山坰，火枣交梨养性灵。秘府图书翻阅尽，却从方士借丹经。《踏莎行·自沔东来丁未元日至金陵江上感梦而作》宋代·姜夔—燕燕轻盈，莺莺娇软，分明又向华胥见。夜长争得薄情知？春初早被相思染。别后书辞，别时针线，离魂暗逐郎行远。淮南皓月冷千山，冥冥归去无人管。《神童诗》宋代·汪洙—天子重英豪，文章教尔曹；万般皆下品，惟有读书高。少小须勤学，文章可立身；满朝朱紫贵，尽是读书人。学问勤中得，萤窗万卷书；三冬今足用，谁笑腹空虚。自小多才学，平生志气高；别人怀宝剑，我有笔如刀。朝为田舍郎，暮登天子堂；将相本无种，男儿当自强。学乃身之宝，儒为席上珍；君看为宰相，必用读书人。莫道儒冠误，诗书不负人；达而相天下，穷则善其身。遗子满赢金，何如教一经；姓名书锦轴，朱紫佐朝廷。古有千文义，须知学后通；圣贤俱间出，以此发蒙童。神童衫子短．袖大惹春风；未去朝天子，先来谒相公。年纪虽然小，文章日渐多；待看十五六，一举便登科。大比因时举，乡书以类升；名题仙桂籍，天府快先登。喜中青钱选，才高压俊英；萤窗新脱迹，雁塔早题名。年小初登第，皇都得意回；禹门三级浪，平地一声雷。一举登科目，双亲未老时；锦衣归故里，端的是男儿。玉殿传金榜，君恩赐状头；英雄三百辈，附我步瀛洲。慷慨丈夫志，生当忠孝门；为官须作相，及第必争先。宫殿召绕耸，街衢竞物华；风云今际会，千古帝王家。日月光天德，山河壮帝居；太平无以报，愿上万年书。久旱逢甘雨，他乡遇故知；洞房花烛夜，金榜题名时。土脉阳和动，韶华满眼新；一支梅破腊，万象渐回春。柳色浸衣绿，桃花映酒红；长安游冶子，日日醉春风。淑景余三月，莺花已半稀；浴沂谁氏子，三叹咏而归。数点雨余雨，一番寒食寒；杜鹃花发处，血泪染成丹。春到清明好，晴天锦绣纹；年年当此节，底事雨纷纷。风阁黄昏夜，开轩内晚凉；月华在户白，何处递荷香？一雨初收霁，金风特送凉；书窗应自爽，灯火夜偏长。庭下陈瓜果，云端闻彩车；争如郝隆子，只晒腹中书。九日龙山饮，黄花笑逐臣；醉看风落帽，舞爱月留人。昨日登高罢，今朝再举觞；菊荷何太苦，遭此两重阳。北帝方行令，天晴爱日和；农工新筑土，天庆纳嘉禾。檐外三竿日，新添一线长；登台观气象，云物喜呈祥。冬天更筹尽，春附斗柄回；寒暄一夜隔，客鬓两年催。解落三秋叶，能开二月花；过江千尺浪，入竹万杆斜。人在艳阳中，桃花映面红；年年二三月，底事笑春风。院落沉沉晓，花开白雪香；一枝轻带雨，泪湿贵妃妆。枝缀霜葩白，无言笑晓凤；清芳谁是侣，色间小桃红。倾国姿容别，多开富贵家；临轩一赏后，轻薄万千花。墙角一枝梅，凌寒独自开；遥知不是雪，为有暗香来。柯干如金石，心坚耐岁寒；平生谁结友，宜共竹松看。居可无君子，交情耐岁寒；春风频动处，日日报平安。春水满泗泽，夏云多奇峰；秋月扬明辉，冬岭秀孤松。诗酒琴棋客，风花雪月天；有名闲富贵，无事散神仙。道院迎仙客，书道隐相儒；庭裁栖凤竹，池养化龙鱼。春游芳草地，夏赏绿荷池；秋饮黄花酒，冬吟白雪诗。《蝶恋花·醉别西楼醒不记》宋代·晏几道—醉别西楼醒不记。春梦秋云，聚散真容易。斜月半窗还少睡。画屏闲展吴山翠。 衣上酒痕诗里字。点点行行，总是凄凉意。红烛自怜无好计。夜寒空替人垂泪。《西江月·堂下水浮新绿》宋代·朱熹—堂下水浮新绿，门前树长交枝。晚凉快写一篇诗。不说人间忧喜。身老心闲益壮，形癯道胜还肥。软轮加璧未应迟。莫道前非今是。《水崖哭明圃子留》清代·方文—忆昔相携吴楚游，日同匕箸夜同裯。奇欢东坝千钟酒，苦恨西湖一叶舟。共把愁心对陵阙，独将佳句播沧洲。河山犹未归尧禹，痛尔飘零先白头。《高阳台》清代·王倩—索笑拈花，怯寒避月，珊珊讶是飞仙。绿鬓垂丝，知它憔悴年年。漫言生小工愁甚，便无愁、瘦已堪怜。语凄然，为问同心，只有湘兰。昨宵梦去分明见，记倦眸剪水，芳气吹烟。空谷香清，哪容蝶绕裙边。几多幽怨凭谁诉，掩离骚、重整琴弦。笑人间，桃李寻常，并蒂争妍。《金缕曲·赠梁汾》清代·纳兰性德—德也狂生耳！偶然间、淄尘京国，乌衣门第。有酒惟浇赵州土，谁会成生此意？不信道、遂成知己。青眼高歌俱未老，向尊前、拭尽英雄泪。君不见，月如水。共君此夜须沉醉。且由他、娥眉谣诼，古今同忌。身世悠悠何足问，冷笑置之而已！寻思起、从头翻悔。一日心期千劫在，后身缘、恐结他生里。然诺重，君须记。《思远人·红叶黄花秋意晚》宋代·晏几道—红叶黄花秋意晚，千里念行客。飞云过尽，归鸿无信，何处寄书得。 泪弹不尽临窗滴。就砚旋研墨。渐写到别来，此情深处，红笺为无色。《为白沙六经总在虚无里解嘲》明代·王夫之—晓日上窗红影转，暝烟透岭碧烟孤。六经总在虚无里，始信虚无不是无。《长安府舍十咏 其七 山楼》宋代·韩琦—西北高楼上，南山日面栏。势笼秦地胜，阴落渭波寒。带雨新屏活，穿云古道难。仙扃如可造，便拟挂朝冠。《游仙诗三首 其三》明代·李云龙—石楼何高高，上有餐霞人。头戴远游冠，出入骑黄麟。照影神湖上，濯足瑶池滨。池畔多芝草，已秋犹如春。麻姑戏其旁，粲然启朱唇。笑彼蜉蝣辈，宁知金骨身。《盆橘》宋代·张镃—懒向江头置木奴，瓦盆聊玩绿垂珠。何烦二老输赢决，始悟商山乐不殊。《得徐使君所贻王敬美见赠答寄 其一》明代·李攀龙—山中伏枕白云天，江上新诗锦字传。转向故人三致意，君家兄弟有谁怜。《旅居杂兴 其三》清代·许传霈—满院开残红白桃，盈樽人倒浊清醪。相逢重午还相醉，小会神仙吊楚骚。《上元侍宴》宋代·苏轼—淡月疏星绕建章，仙风吹下御炉香。侍臣鹄立通明殿，一朵红云捧玉皇。《立春日感怀》明代·于谦—年去年来白发新，匆匆马上又逢春。关河底事空留客？岁月无情不贷人。一寸丹心图报国，两行清泪为思亲。孤怀激烈难消遣，漫把金盘簇五辛。《谢池春·壮岁从戎》宋代·陆游—壮岁从戎，曾是气吞残虏。阵云高、狼烽夜举。朱颜青鬓，拥雕戈西戍。笑儒冠、自来多误。 功名梦断，却泛扁舟吴楚。漫悲歌、伤怀吊古。烟波无际，望秦关何处。叹流年、又成虚度。《摊破浣溪沙·病起萧萧两鬓华》宋代·李清照—病起萧萧两鬓华，卧看残月上窗纱。豆蔻连梢煎熟水，莫分茶。枕上诗书闲处好，门前风景雨来佳。终日向人多酝藉，木犀花。《长安晚秋 / 秋望 / 秋夕》唐代·赵嘏—云物凄清拂曙流，汉家宫阙动高秋。残星几点雁横塞，长笛一声人倚楼。紫艳半开篱菊静，红衣落尽渚莲愁。鲈鱼正美不归去，空戴南冠学楚囚。《调笑令四首 其二》清代·龚自珍—花月。花月。一片溶溶春阔。佳人情味瞢腾。翻爱罗帏拥灯。灯歇。灯歇。我向花阴独立。《渔家傲·小雨纤纤风细细》宋代·朱服—小雨纤纤风细细，万家杨柳青烟里。恋树湿花飞不起，愁无比，和春付与东流水。九十光阴能有几？金龟解尽留无计。寄语东阳沽酒市，拼一醉，而今乐事他年泪。《杨花》宋代·高翥—万楼千丝拂水滨，尽催飞絮送残春。风前轻薄佳人命，天外飘零宕子身。绕路铺时成素毯，就泥沾处衬芳尘。江头雨过遗踪尽，留得柔条折赠人。《卖花词》明代·潘高—身是城边卖花叟，卖花归来即买酒。曲巷朱门声婉转，春风作伴蜂声满。家家有花花未开，春风先到我家来。劝君买花须少年，劝君莫惜买花钱。卖花老叟年年在，买花年年时时改。昨日少年今日老，君不见担上花开可常好。《新晴》宋代·严粲—滑路愁骑马，晴天好放船。水纹摇倒壁，花影弄澄川。梦寐驱驰在，光阴少壮迁。心期犹浩荡，搔首白鸥前。《壶中天慢》近代·吕思勉—莺啼燕语，又匆匆一月，好春过矣。冷到熏篝无梦在，种种恼人滋味。草绿如茵，花开似锦，庭院清于水。呼童扫径，更看旧雨来未。惆怅几日登临，危楼小坐，看苍烟莫起。十二栏干闲倚遍，消受风斜雨细。浊酒添愁，新词带恨，判取瞢腾醉。维摩善病，伤时长洒清泪。《满庭芳》宋代·黄公度—章守三咏，所谓包公堂、清心堂、披云楼，诗见集中。熊罴入梦，当重九之佳辰；贤哲间生，符半千之休运。弧桑纪瑞，篱菊泛金。辄敢取草木之微，以上配君子之德。虽词无作者之妙，而意得诗人之遗。式殚卑悰，仰祝遐寿。《洞仙歌 重阳前一日作》近代·徐震堮—桐阶倦立，早重阳近也。未有黄花补篱罅。好秋光、都付寒日疏棂，鸦影里、一片萧萧叶下。故乡亲友少，零雁无行，休道茱萸醉堪把。佳节若为酬，衰袂西风，凭高泪、为谁轻洒。待闭上重门梦年时，又蓦地惊雷，满城车马。《寄怀刘宾墀明府》明代·李之世—湘水遥连汉水长，美人为政有辉光。悬知潘县桃初熟，无限春晖照北堂。《宫词》宋代·王珪—花里宫莺晓未啼，千牛仗下报班齐。银袍五百趋龙尾，天子临轩赐御题。《偕黎瑶石郑时斋登沙贝钓台》明代·庞嵩—到处江山是旧游，太虚无碍片云浮。钓台夙卧江间月，春水谁同天上舟。万丈丝纶横渤澥，两涯花柳匝汀洲。欲求真乐知何地，直向空中立木求。《幽居初夏》宋代·陆游—湖山胜处放翁家，槐柳阴中野径斜。水满有时观下鹭，草深无处不鸣蛙。箨龙已过头番笋，木笔犹开第一花。叹息老来交旧尽，睡来谁共午瓯茶。《国风·唐风·羔裘》先秦·佚名—羔裘豹祛，自我人居居。岂无他人？维子之故。羔裘豹褎，自我人究究。岂无他人？维子之好。《题长安壁主人》唐代·张谓—世人结交须黄金，黄金不多交不深。 纵令然诺暂相许，终是悠悠行路心。《雨中怀倪敦复因以密云团寄之二首 其一》宋代·郭祥正—曲巷无人至，幽居觉日长。数声猜旧燕，一缕惜残香。著雨花枝困，攲风柳带忙。梦魂招不得，惟是到君傍。《少年行》明代·高叔嗣—死士结剑客，生年藏博徒。里中夷门监，墙外酒家胡。有时事府主，无使击匈奴。虎颈一侯印，猿臂两雕弧。誓使名王侍，羞闻边吏诛。长驱随汗马，转斗出飞狐。蒲类遂破灭，莎居不支吾。甲第起北阙，蛮邸开东都。岂学骠姚将，椒房仗子夫。《偶意 其四》清代·邵懿辰—直上山颠路，仍如市里行。楼台重木末，镫火满春声。金地游人凑，宝莲泉水清。感花何所感，诗壁駮苔生。《对菊用秉之韵 其一》明代·顾清—尘沙合眼梦园庐，岂谓霜前自把锄。一样黄花数行柳，风光敢道洛阳无。《次韵江民表寄王圣时六首 其五》宋代·许景衡—居士不溷俗，已判此生间。钓台经世志，谔谔在朝端。出处固不同，相对即欢颜。乖违限南北，奋迅无羽翰。此心日相见，未应劳永叹。《四月一日曹常侍园看花同冯用韫葛仲明二馆丈》明代·于慎行—宫霞半吐玉阑干，春色迟迟上牡丹。不是东风催未得，天香绰约不胜寒。《十虫吟》宋代·舒岳祥—虫有卖油公，什伍处阴湿。长脚如蠨蛸，爱莫能助细走不及。儿童反接之，邀其吐微汗。所挟虽不多，坐此遭攟拾。《寿鞠》明代·程敏政—有寿者鞠，其色孔黄。月日维九，荐此令芳。有寿者鞠，其味孔甘。和以醇酒，礼庭燕酣。诞是花辰，维泌焦父。异世同生，曾大二祖。维泌焦父，子为从臣。有来恩纶，及是花辰。永言礼庭，鞠本坚好。载植载培，对尔寿考。永言礼庭，鞠蘤滋蕃。积庆开先，宜尔孙玄。《和萧刓察推贺族叔司理登科还乡四首 其二》宋代·苏辙—读尽家藏万卷书，萧然华发宦游初。区区狱掾何须愧，聊把春秋试绪馀。《谢御史王素竹免里正之役》宋代·舒岳祥—绣衣御史当霄立，星次周流到上吧。万里东隅观出日，十年幽蛰听惊雷。顿令绝学知书贵，解使贪官觉贿灾。恩及老生何以报，只将颂语献行台。《将赴吴兴登乐游原一绝》唐代·杜牧—清时有味是无能，闲爱孤云静爱僧。 欲把一麾江海去，乐游原上望昭陵。《西北有高楼》两汉·佚名—西北有高楼，上与浮云齐。交疏结绮窗，阿阁三重阶。上有弦歌声，音响一何悲！谁能为此曲，无乃杞梁妻。清商随风发，中曲正徘徊。一弹再三叹，慷慨有余哀。不惜歌者苦，但伤知音稀。愿为双鸿鹄，奋翅起高飞。《苏武传(节选)》两汉·班固—武字子卿，少以父任，兄弟并为郎，稍迁至栘中厩监。时汉连伐胡，数通使相窥观。匈奴留汉使郭吉、路充国等前后十余辈，匈奴使来，汉亦留之以相当。天汉元年，且鞮侯单于初立，恐汉袭之，乃曰：「汉天子我丈人行也。」尽归汉使路充国等。武帝嘉其义，乃遣武以中郎将使持节送匈奴使留在汉者，因厚赂单于，答其善意。武与副中郎将张胜及假吏常惠等募士斥候百余人俱。既至匈奴，置币遗单于；单于益骄，非汉所望也。方欲发使送武等，会缑王与长水虞常等谋反匈奴中。缑王者，昆邪王姊子也，与昆邪王俱降汉，后随浞野侯没胡中，及卫律所将降者，阴相与谋，劫单于母阏氏归汉。会武等至匈奴。虞常在汉时，素与副张胜相知，私候胜曰：「闻汉天子甚怨卫律，常能为汉伏弩射杀之，吾母与弟在汉，幸蒙其赏赐。」张胜许之，以货物与常。后月余，单于出猎，独阏氏子弟在。虞常等七十余人欲发，其一人夜亡告之。单于子弟发兵与战，缑王等皆死，虞常生得。单于使卫律治其事。张胜闻之，恐前语发，以状语武。武曰：「事如此，此必及我，见犯乃死，重负国！」欲自杀，胜惠共止之。虞常果引张胜。单于怒，召诸贵人议，欲杀汉使者。左伊秩訾曰：「即谋单于，何以复加？宜皆降之。」单于使卫律召武受辞。武谓惠等：「屈节辱命，虽生何面目以归汉？」引佩刀自刺。卫律惊，自抱持武。驰召医，凿地为坎，置煴火，覆武其上，蹈其背，以出血。武气绝，半日复息。惠等哭，舆归营。单于壮其节，朝夕遣人候问武，而收系张胜。武益愈。单于使使晓武，会论虞常，欲因此时降武。剑斩虞常已，律曰：「汉使张胜谋杀单于近臣，当死；单于募降者，赦罪。」举剑欲击之，胜请降。律谓武曰：「副有罪，当相坐。」武曰：「本无谋，又非亲属，何谓相坐？」复举剑拟之，武不动。律曰：「苏君，律前负汉归匈奴，幸蒙大恩，赐号称王，拥众数万，马畜弥山，富贵如此。苏君今日降，明日复然。空以身膏草野，谁复知之？」武不应。律曰：「君因我降，与君为兄弟；今不听吾计，后虽复欲见我，尚可得乎？」武骂律曰：「汝为人臣子，不顾恩义，畔主背亲，为降虏于蛮夷，何以女为见？且单于信女，使决人死生，不平心持正，反欲斗两主观祸败。南越杀汉使者，屠为九郡；宛王杀汉使者，头县北阙；朝鲜杀汉使者，即时诛灭。独匈奴未耳。若知我不降明，欲令两国相攻，匈奴之祸，从我始矣！」律知武终不可胁，白单于。单于愈益欲降之。乃幽武置大窖中，绝不饮食。天雨雪。武卧，啮雪与旃毛并咽之，数日不死。匈奴以为神，乃徙武北海上无人处，使牧羝。羝乳，乃得归。别其官属常惠等，各置他所。武既至海上，廪食不至，掘野鼠去屮实而食之。杖汉节牧羊，卧起操持，节旄尽落。积五、六年，单于弟于靬王弋射海上。武能网纺缴，檠弓弩，于靬王爱之，给其衣食。三岁余，王病，赐武马畜、服匿、穹庐。王死后，人众徙去。其冬，丁令盗武牛羊，武复穷厄。初，武与李陵俱为侍中。武使匈奴明年，陵降，不敢求武。久之，单于使陵至海上，为武置酒设乐。因谓武曰：「单于闻陵与子卿素厚，故使陵来说足下，虚心欲相待。终不得归汉，空自苦亡人之地，信义安所见乎？前长君为奉车，从至雍棫阳宫，扶辇下除，触柱，折辕，劾大不敬，伏剑自刎，赐钱二百万以葬。孺卿从祠河东後土，宦骑与黄门驸马争船，推堕驸马河中，溺死，宦骑亡。诏使孺卿逐捕。不得，惶恐饮药而死。来时太夫人已不幸，陵送葬至阳陵。子卿妇年少，闻已更嫁矣。独有女弟二人，两女一男，今复十余年，存亡不可知。人生如朝露，何久自苦如此？陵始降时，忽忽如狂，自痛负汉；加以老母系保宫。子卿不欲降，何以过陵？且陛下春秋高，法令亡常，大臣亡罪夷灭者数十家，安危不可知。子卿尚复谁为乎？愿听陵计，勿复有云！」武曰：「武父子亡功德，皆为陛下所成就，位列将，爵通侯，兄弟亲近，常愿肝脑涂地。今得杀身自效，虽蒙斧钺汤镬，诚甘乐之。臣事君，犹子事父也。子为父死，亡所恨，愿无复再言。」陵与武饮数日，复曰：「子卿，壹听陵言。」武曰：「自分已死久矣！王必欲降武，请毕今日之欢，效死于前！」陵见其至诚，喟然叹曰：「嗟呼！义士！陵与卫律之罪上通于天！」因泣下沾衿，与武决去。陵恶自赐武，使其妻赐武牛羊数十头。后陵复至北海上，语武：「区脱捕得云中生口，言太守以下吏民皆白服，曰：『上崩。』」武闻之，南乡号哭，欧血，旦夕临。数月，昭帝即位。数年，匈奴与汉和亲。汉求武等。匈奴诡言武死。后汉使复至匈奴。常惠请其守者与俱，得夜见汉使，具自陈道。教使者谓单于言：「天子射上林中，得雁足有系帛书，言武等在某泽中。」使者大喜，如惠语以让单于。单于视左右而惊，谢汉使曰：「武等实在。」于是李陵置酒贺武曰：「今足下还归，扬名于匈奴，功显于汉室，虽古竹帛所载，丹青所画，何以过子卿！陵虽驽怯，令汉且贳陵罪，全其老母，使得奋大辱之积志，庶几乎曹柯之盟。此陵宿昔之所不忘也！收族陵家，为世大戮，陵尚复何顾乎？已矣！令子卿知吾心耳！异域之人，壹别长绝！」陵起舞，歌曰：「径万里兮度沙幕，为君将兮奋匈奴。路穷绝兮矢刃摧，士众灭兮名已隤，老母已死，虽欲报恩将安归？」陵泣下数行，因与武决。单于召会武官属，前以降及物故，凡随武还者九人。武以始元六年春至京师，诏武奉一太牢谒武帝园庙，拜为典属国，秩中二千石，赐钱二百万，公田二顷，宅一区。常惠徐圣赵终根皆拜为中郎，赐帛各二百匹。其余六人，老归家，赐钱人十万，复终身。常惠后至右将军，封列侯，自有传。武留匈奴凡十九岁，始以强壮出，及还，须发尽白。 《咏风》唐代·王勃—肃肃凉风生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。(版本一)肃肃凉景生，加我林壑清。驱烟寻涧户，卷雾出山楹。去来固无迹，动息如有情。日落山水静，为君起松声。(版本二)《妄想》明代·王彦泓—昼视如花更灼然，那堪惟许暗中怜。隔窗低语疑为梦，登阁明妆望若仙。薄福尽消银烛下，疏狂难到玉台前。思量却被欢情误，花下迷藏忆往年。《贺新郎·送胡邦衡待制赴新州》宋代·张元干—梦绕神州路。怅秋风、连营画角，故宫离黍。底事昆仑倾砥柱，九地黄流乱注。聚万落千村狐兔。天意从来高难问，况人情老易悲难诉。更南浦，送君去。凉生岸柳催残暑。耿斜河，疏星残月，断云微度。万里江山知何处？回首对床夜语。雁不到，书成谁与？目尽青天怀今古，肯儿曹恩怨相尔汝！举大白，听《金缕》。《戏为九绝句 其一》近代·程千帆—名下堂堂盖世翁，儒林文苑两称雄。颓唐老手才人胆，肯向随园拜下风。《送王推府与龄贺圣诞之京一首》明代·黄省曾—翠水流华瑞，丹陵启圣光。河灵天诞永，龙叙帝图昌。燕湑传三爵，移珍走万方。士英归许善，郡妙简王祥。缛夏浮青舸，金秋入紫阊。霞裾瞻虎陛，星履次鹓行。秘殿闻仙乐，槐宸接寿觞。向舆称有庆，望极颂无疆。荐礼衣冠盛，咨风献替长。名儒留侍从，东掖握兰香。《沈启南萱草》明代·张宁—楚楚清芬老，别来犹尔芳。不须多种植，对此已忧忘。《再题惠山园八景 其二 墨妙轩》清代·弘历—三希法帖萃名书，墨妙苕华复继诸。自是睪然缘望古，将毋玩物志渝初。《呈李朝举》宋代·华岳—一片忠肝照日明，济时无策苦伤情。聱牙拊几悔南流，和泪挑灯编北盟。汉用檄招三十郡，楚因歌散八千兵。太平若斗生灵肉，何用生灵望太平。《次韵季明》宋代·葛胜仲—我生任飘荡，所向如虚舟。谁能涉险难，入此正急流。行止两无累，自遂逍遥游。巉路岂不佳，夙意非所留。迎亲四门馆，登道初麦秋。政喜寝门近，敢言征路悠。山阳雨连月，平陆不可求。居将杂蛙黾，渚不辨马牛。淮湖共瀰漫，以为行者忧。今朝好风色，歌笑轻阳侯。红鳞上圉圉，可以供殽羞。便呼拍浮船，甘味苴两头。坐待缺月挂，玉斧亦可修。酩酊聊自彊，淹速非人谋。数程次京国，犹待半蓐收。相从共蒲酒，赖有嵇阮俦。《嘉州寄远四首 其三》近代·程千帆—苦忆衣罗薄似云，药烟长共水沈薰。一身总当三千看，检点春妍寄与君。《次韵介溪太宰灵谷寺见寄二首 其一》明代·湛若水—风递歌声过，令人毛骨寒。我歌青竹枕，公咏白云端。一啸天地窄，再歌胸膈宽。即须鞭鹤去，暂结寿厓欢。《新丰感 其二》明代·梁维栋—女德辉三代，母仪肃万方。推恩隆俎豆，锡爵等侯王。古柏纶音动，神碑简命藏。翻怜诸将宅，沦落半沧桑。《子夜歌·人生愁恨何能免·五代》李煜—人生愁恨何能免，销魂独我情何限！故国梦重归，觉来双泪垂。高楼谁与上？长记秋晴望。往事已成空，还如一梦中。《国风·邶风·谷风》先秦·佚名—习习谷风，以阴以雨。黾勉同心，不宜有怒。采葑采菲，无以下体？德音莫违，及尔同死。行道迟迟，中心有违。不远伊迩，薄送我畿。谁谓荼苦，其甘如荠。宴尔新婚，如兄如弟。泾以渭浊，湜湜其沚。宴尔新婚，不我屑以。毋逝我梁，毋发我笱。我躬不阅，遑恤我后。就其深矣，方之舟之。就其浅矣，泳之游之。何有何亡，黾勉求之。凡民有丧，匍匐救之。不我能慉，反以我为仇。既阻我德，贾用不售。昔育恐育鞫，及尔颠覆。既生既育，比予于毒。我有旨蓄，亦以御冬。宴尔新婚，以我御穷。有洸有溃，既诒我肄。不念昔者，伊余来塈。《昭君辞应诏》南北朝·庾信—敛眉光禄塞。还望夫人城。片片红颜落。双双泪眼生。冰河牵马渡。雪路抱鞍行。胡风入骨冷。夜月照心明。方调琴上曲。变入胡笳声。《答沈禹文见寄》明代·谢榛—未息吴中战，宁闻燕市歌。一官身事重，长夜国忧多。古道淹骐骥，秋山老薜萝。趋朝成百感，风色动鸣珂。《风入松 其六 晚湖》明代·高濂—稠烟低压水痕黄。紫绿山光。金霞翠雾双林晚，听哑哑、鸟宿斜阳。衔日远峰的的，吞云高树苍苍。沾衣寒湿露华香。欸乃沧浪。渡头灯火星沉水，韵昏钟、山角声长。风细金波荡月，夜深银汉生凉。《禅人并化主写真求赞》宋代·释正觉—性了有余，体含太虚。心空历历，道契如如。答响神居谷，随缘井觑驴。向道尘尘住三昧，何妨触处卷而舒。《访关山人少璋》明代·李英—只今文学老，栗里是渊明。菊植东篱下，尊深北海情。披襟惟意气，弹剑薄功名。不厌过从数，绨袍念李生。《商颂·殷武》先秦·佚名—挞彼殷武，奋伐荆楚。深入其阻，裒荆之旅。有截其所，汤孙之绪。维女荆楚，居国南乡。昔有成汤，自彼氐羌，莫敢不来享，莫敢不来王。曰商是常。天命多辟，设都于禹之绩。岁事来辟，勿予祸适，稼穑匪解。天命降监，下民有严。不僭不滥，不敢怠遑。命于下国，封建厥福。商邑翼翼，四方之极。赫赫厥声，濯濯厥灵。寿考且宁，以保我后生。陟彼景山，松伯丸丸。是断是迁，方斫是虔。松桷有梴，旅楹有闲，寝成孔安。《丙申岁诗》唐代·元和举子—元和天子丙申年，三十三人同得仙。袍似烂银文似锦，相将白日上青天。《点绛唇 题画雁来红、葵》近代·谢觐虞—金井秋梧，啼枯络纬檀心冷。罗衫犹凭。只觉眉黄褪。酒畔当年，谁把珊瑚赠。多应省。雁边芳讯。归约全无准。《杂咏一百首·荀陈》宋代·刘克庄—彧作操谋主，群为丕上公。暮年翻有愧，膝上与车中。《诫题》宋代·释契嵩—高吟远瞩倚云梯，往事经心尽可题。道德二篇徒自辩，是非一马岂能齐。晖山真玉伤惊火，失水灵蛇畏在泥。寄语冥鸿上天去，凌云羽翼莫思低。《嵩山十志十首·金碧潭》唐代·卢鸿一—水碧色兮石金光，滟熠熠兮濙湟湟。泉葩映兮烟茑临，《眼儿媚·杨柳丝丝弄轻柔》宋代·王雱—杨柳丝丝弄轻柔，烟缕织成愁。海棠未雨，梨花先雪，一半春休。而今往事难重省，归梦绕秦楼。相思只在，丁香枝上，豆蔻梢头。《浣溪沙·伏雨朝寒愁不胜》清代·纳兰性德—伏雨朝寒愁不胜，那能还傍杏花行。去年高摘斗轻盈。漫惹炉烟双袖紫，空将酒晕一衫青。人间何处问多情。《国风·卫风·伯兮》先秦·佚名—伯兮朅兮，邦之桀兮。伯也执殳，为王前驱。自伯之东，首如飞蓬。岂无膏沐？谁适为容！其雨其雨，杲杲出日。愿言思伯，甘心首疾。焉得谖草？言树之背。愿言思伯。使我心痗。《春别曲》唐代·张籍—长江春水绿堪染，莲叶出水大如钱。 江头橘树君自种，那不长系木兰船。《遣悲怀三首·其一》唐代·元稹—谢公最小偏怜女，自嫁黔娄百事乖。顾我无衣搜荩箧，泥他沽酒拔金钗。(荩箧 一作：画箧)野蔬充膳甘长藿，落叶添薪仰古槐。今日俸钱过十万，与君营奠复营斋。《青青陵上柏》两汉·佚名—青青陵上柏，磊磊涧中石。人生天地间，忽如远行客。斗酒相娱乐，聊厚不为薄。驱车策驽马，游戏宛与洛。洛中何郁郁，冠带自相索。长衢罗夹巷，王侯多第宅。两宫遥相望，双阙百余尺。极宴娱心意，戚戚何所迫？《题鹤林寺僧舍》唐代·李涉—终日昏昏醉梦间，忽闻春尽强登山。因过竹院逢僧话，偷得浮生半日闲。《吊朝云墓 其一》明代·张应申—玉骨宁辞瘴雾侵，南来未报主恩深。分明风水开妆镜，照妾孤坟夜夜心。《和钝庵吊乐庵龙洲莲峰半山四古墓 其四》明代·郑文康—清江百里古名娄，总管佳城此地留。龙虎气消君莫怨，新漕风景更多愁。《木兰花慢》元代·胡祗遹—百年湖海气，得初效，处囊锥。更绿鬓朱颜，雄姿英发，光射征衣。大夫喜伸知己，感宸恩深重此身微。虎节才辞北阙，丹诚已落东垂。中天雨露彻偏裨。只欠海诸夷。好敷悉丁宁，殷勤感悟，立解疑危。边隔普沾王化，便细心怀德径来威。一降功名事了，清御史册腾辉。《咏史》宋代·孙应时—咄咄归来技已穷，函书翻欲媚桓公。佳儿似此何须数，空使诸人恕乃翁。《次友人邱仲深韵 其三》明代·邢宥—老来客气总消磨，喜得归闲称耄疴。颇觉诗书深有味，已怜岁月苦无多。人生都不过如此，世事真无可奈何。回首交游零落尽，一樽对月向谁歌。《晓发东流如建德途中作》宋代·黄彦平—听风听水东流寺，为雨为云建德山。拍枕波声犹在耳，参天秀色不违颜。春来草草才正月，柳内时时见一斑。虀臼工夫浑未有，藁砧行李已来还。《寄长沙蔡司理》明代·黄公辅—梗迹联舟楫，归来若忆君。湘江澄法曜，岳麓霭慈云。楚粤那堪隔，岁华忽又分。衡阳有雁度，消息可相闻。《铜山》宋代·程九万—飞鸟投林去复还，临风恒忆旧家山。平生杖履经行处，杳在云烟髣髴间。《吴东升生八十有三以江湖访隐卷索题为书四绝 其三》明代·张宁—老健聪明似壮年，逢人都说地行仙。阴晴冷暖还须省，莫汎山阴雪夜船。《寄李十二白二十韵》唐代·杜甫—昔年有狂客，号尔谪仙人。笔落惊风雨，诗成泣鬼神。声名从此大，汩没一朝伸。文采承殊渥，流传必绝伦。龙舟移棹晚，兽锦夺袍新。白日来深殿，青云满后尘。乞归优诏许，遇我宿心亲。未负幽栖志，兼全宠辱身。剧谈怜野逸，嗜酒见天真。醉舞梁园夜，行歌泗水春。才高心不展，道屈善无邻。处士祢衡俊，诸生原宪贫。稻粱求未足，薏苡谤何频。五岭炎蒸地，三危放逐臣。几年遭鵩鸟，独泣向麒麟。苏武先还汉，黄公岂事秦。楚筵辞醴日，梁狱上书辰。已用当时法，谁将此义陈。老吟秋月下，病起暮江滨。莫怪恩波隔，乘槎与问津。《哀溺文序》唐代·柳宗元—永之氓咸善游。一日，水暴甚，有五、六氓乘小船绝湘水。中济，船破，皆游。其一氓尽力而不能寻常。其侣曰：“汝善游最也，今何后为？”曰：“吾腰千钱，重，是以后。”曰：“何不去之？”不应，摇其首。有顷，益怠。已济者立岸上呼且号曰：“汝愚之甚，蔽之甚，身且死，何以货为？”又摇其首。遂溺死。吾哀之。且若是，得不有大货之溺大氓者乎？于是作《哀溺》。《挽吴长源十首 其二》明代·谢元汴—摇落壮心付酒杯，玉山秀仞忽摧颓。只今竹柏中庭影，疑尔吹笙骑鹤回。《立冬前二日》元代·张翥—高秋日凄冷，且复闭门居。蟹壮输芒后，醅香出榨初。霜篱存晚菊，腊瓮作寒菹。更好山翁唱，阳春恐不如。《舟次郁水》清代·汪全泰—赤日衔云卧江底，倒射黄波湿船尾。苍雷注地飞紫星，龙子扰烟呼百灵。青桂红蕉满沙渚，摇荡江风半天雨。古穴蛮镫十丈高，猺人夜起凌空语。萋萋月气成余霞，老鱼夜食句漏砂。腥涎滴绿扫不去，明日石床生毒花。《秧畴》宋代·杨万里—田底泥中迹尚深，折花和叶插畦心。晚秧初捻金绒线，先种输他绿玉针。云垄雾畴俱水响，丝风毛雨政春阴。莫听布谷相煎急，且为提壶强满斟。《王乔观》明代·李昌祺—王子飞凫处，仙遥迹尚存。城荒生暮霭，殿古锁秋云。坏壁灯烟暗，閒阶草气薰。古今为县者，神异独称君。《硖石遇赦》唐代·李涉—天网初开释楚囚，残骸已废自知休。《题吴称三广文石笋山房图》清代·朱应庚—粼粼石笋辟天关，时见空林放白鹇。寂寞幽人三亩宅，玲珑晓日一房山。披图百里成孤往，为客经年尚未还。亦拟入山寻洞壑，秋江风雨暮云间。《古项王祠》宋代·李龏—册帝追王事总非，残碑犹自对斜晖。庙无人到苔痕古，地有蛇盘树色肥。月暗野风吹鬼火，尘昏沙雨驳神衣。乌江渡口停骓处，今日谁知作钓矶。《减字木兰花 薛肇明同二侍姬至葛山观梅，薛公会作》宋代·葛胜仲—葛山仙隐。尚有馀膏留旧鼎。十里梅花。夹道争看衮绣华。人间妙丽。并侍黄扉开国贵。僻壤孤芳。羞涩尊前不敢香。《黄高士山房》宋代·连文凤—绝无一语到人间，但把瑶琴续续弹。夜鹤归来山月白，松花吹落石林寒。《生查子·新月曲如眉·五代》牛希济—新月曲如眉，未有团圞意。红豆不堪看，满眼相思泪。终日劈桃穰，人在心儿里。两朵隔墙花，早晚成连理。《虞美人·宜州见梅作》宋代·黄庭坚—天涯也有江南信。梅破知春近。夜阑风细得香迟。不道晓来开遍、向南枝。 玉台弄粉花应妒。飘到眉心住。平生个里愿杯深。去国十年老尽、少年心。《登池上楼》南北朝·谢灵运—潜虬媚幽姿，飞鸿响远音。 薄霄愧云浮，栖川怍渊沉。进德智所拙，退耕力不任。徇禄反穷海，卧疴对空林。衾枕昧节候，褰开暂窥临。倾耳聆波澜，举目眺岖嵚。初景革绪风，新阳改故阴。池塘生春草，园柳变鸣禽。祁祁伤豳歌，萋萋感楚吟。索居易永久，离群难处心。持操岂独古，无闷征在今。《行路难·缚虎手》宋代·贺铸—缚虎手，悬河口，车如鸡栖马如狗。白纶巾，扑黄尘，不知我辈可是蓬蒿人？衰兰送客咸阳道，天若有情天亦老。作雷颠，不论钱，谁问旗亭美酒斗十千？酌大斗，更为寿，青鬓长青古无有。笑嫣然，舞翩然，当垆秦女十五语如弦。遗音能记秋风曲，事去千年犹恨促。揽流光，系扶桑，争奈愁来一日却为长。《生查子·独游雨岩》宋代·辛弃疾—溪边照影行，天在清溪底。天上有行云，人在行云里。 高歌谁和余，空谷清音起。非鬼亦非仙，一曲桃花水。《矛与盾》先秦·韩非—楚人有鬻盾与矛者，誉之曰：“ 吾盾之坚 ， 物莫能陷也 。”又誉其矛曰：“ 吾矛之利 ， 于物无不陷也 。”或曰：“以子之矛，陷子之盾，何如 ？” 其人弗能应也 。夫不可陷之盾与无不陷之矛，不可同世而立。《满江红·中秋寄远》宋代·辛弃疾—快上西楼，怕天放、浮云遮月。但唤取、玉纤横管，一声吹裂。谁做冰壶凉世界，最怜玉斧修时节。问嫦娥、孤令有愁无？应华发。云液满，琼杯滑。长袖起，清歌咽。叹十常八九，欲磨还缺。但愿长圆如此夜，人情未必看承别。把从前、离恨总成欢，归时说。《送杜十四之江南 / 送杜晃进士之东吴》唐代·孟浩然—荆吴相接水为乡，君去春江正淼茫。(淼茫 同：渺)日暮征帆何处泊，天涯一望断人肠。《望阙台》明代·戚继光—十年驱驰海色寒，孤臣于此望宸銮。繁霜尽是心头血，洒向千峰秋叶丹。《访武陵道者不遇》唐代·薛莹—花发鸟仍啼，行行路欲迷。二真无问处，虚度武陵溪。《军城早秋》唐代·严武—昨夜秋风入汉关，朔云边月满西山。 更催飞将追骄虏，莫遣沙场匹马还。《春晚江楼晓吟》清代·姚燮—置酒江楼试晨眄，独鸦过楼云一片。隔江一楼对我楼，杨枝袅袅当帘钩。何人吹笛楼上头，吹暗江潮如暮秋。远山睨竹春阴老，小渚眠凫梦气幽。川原迢迢烟翠缜，薄衫映空怨风紧。孤情浩荡不可留，千里芳华同拍浮。我欲携家寄渔艇，乾坤东南有沧溟，不逐江头乱萍梗。《挽晁恭道侍郎二首》宋代·曾几—家令西京杰，文元圣世贤。大参名更重，学士集争传。此道长回首，惟公早比肩。呜呼百年半，赍志遂沈泉。《秋夜怀康节》宋代·陈起—无眠辗转听更残，心绪如丝起万端。煎药炉边童梦晓，读书檠下妇纫寒。狻猊断火香犹婉，促织催秋袂怯单。愿子大贤康节语，此情于我一般般。《题冯中允贞寿册 其二》明代·袁宗道—日夕侍瑶山，徘徊银榜侧。我见大冯君，温温玉比德。清心符令颜，中怀净若拭。岩象与风梦，之子终当协。竹孙有高标，凤雏无短翼。母德夫如何，孤宁不修饬。如母所关系，不独在一宅。育子为名臣，功终归社稷。六珈固已荣，亨途芳始陟。《和张思济县尉韵二首》宋代·袁说友—作计寻山径，论交独两生。相过真有意，多病只垂情。老怯终年别，诗烦一夜程。怀思几秋梦，月落晓溪横。《奉陪蓬莱阁赏雪赋诗谨成二十四韵呈知府龙图侍郎》宋代·姚勔—一气运转无时停，阴阳消长权相仍。不有栗烈谨闭固，安得生育万化兴。东南之土苦妍暖，大冬往往水不冰。有时草木自发泄，百虫不蛰飞蚊蝇。侍郎下车庶事饬，威行恩煦瞻风棱。宿奸窜伏善民裕，众强不敢暴与陵。刚柔设施既得理，律吕感召还相应。先春未腊已见雪，平地一色迷沟塍。寒华浩荡失舞鹤，逸势飘突回飞鹰。不惟尽扫氛祲息，便使岁善仓箱登。蓬莱高阁倚岩壑，下见群峦千万层。其间赋象不可数，一一焜耀光彩凝。会稽山水天下胜，于此更可穷誇矜。无风四面捲帘幕，坐上众客罗簪朋。分题行酒各壮浪，浩然万虑何泓澄。抽毫沓简公已赋，欲敌妙句谁其能。小生学力最卑弱，懦气郁郁唯填膺。往时徽之访安道，剡溪扁舟夜独乘。隐沦闲事至微小，史笔犹为千载称。岂如公今为侍从，器业天子之股肱。拥麾一方聊抚俗，瑞至应节如纠绳。处之庙堂燮天下，和气自足康黎蒸。良辰乐事固可纪，欲写但愧才弗胜。他年收拾入房策，岂独佳话口所腾。《奉和御製皇太后恭谢太庙》宋代·夏竦—圣哲因心迈古先，亲裁礼乐定牺牷。祼成文母膺鸿佑，永指南山比寿年。《晁错论》宋代·苏轼—天下之患，最不可为者，名为治平无事，而其实有不测之忧。坐观其变，而不为之所，则恐至於不可救；起而强为之，则天下狃於治平之安而不吾信。惟仁人君子豪杰之士，为能出身为天下犯大难，以求成大功；此固非勉强期月之间，而苟以求名之所能也。天下治平，无故而发大难之端；吾发之，吾能收之，然后有辞於天下。事至而循循焉欲去之，使他人任其责，则天下之祸，必集於我。昔者晁错尽忠为汉，谋弱山东之诸侯，山东诸侯并起，以诛错为名；而天子不以察，以错为之说。天下悲错之以忠而受祸，不知错有以取之也。古之立大事者，不惟有超世之才，亦必有坚忍不拔之志。昔禹之治水，凿龙门，决大河而放之海。方其功之未成也，盖亦有溃冒冲突可畏之患；惟能前知其当然，事至不惧，而徐为之图，是以得至於成功。夫以七国之强，而骤削之，其为变，岂足怪哉？错不於此时捐其身，为天下当大难之冲，而制吴楚之命，乃为自全之计，欲使天子自将而己居守。且夫发七国之难者，谁乎？己欲求其名，安所逃其患。以自将之至危，与居守至安；己为难首，择其至安，而遣天子以其至危，此忠臣义士所以愤怨而不平者也。当此之时，虽无袁盎，错亦未免於祸。何者？己欲居守，而使人主自将。以情而言，天子固已难之矣，而重违其议。是以袁盎之说，得行於其间。使吴楚反，错已身任其危，日夜淬砺，东向而待之，使不至於累其君，则天子将恃之以为无恐，虽有百盎，可得而间哉？嗟夫！世之君子，欲求非常之功，则无务为自全之计。使错自将而讨吴楚，未必无功，惟其欲自固其身，而天子不悦。奸臣得以乘其隙，错之所以自全者，乃其所以自祸欤！ 《奉和圣制过晋阳宫应制》唐代·苏颋—隋运与天绝，生灵厌氛昏。圣期在宁乱，士马兴太原。《智门寺后梅开丛竹间斯远举坡公春来幽谷之句》宋代·赵蕃—花开的皪固难知，旧识黄州副使诗。政使尽开能尔盛，孰知将吐乃为奇。《春山夜月》唐代·于良史—春山多胜事，赏玩夜忘归。掬水月在手，弄花香满衣。兴来无远近，欲去惜芳菲。南望鸣钟处，楼台深翠微。《江有汜》先秦·佚名—江有汜，之子归，不我以。不我以，其后也悔。江有渚，之子归，不我与。不我与，其后也处。江有沱，之子归，不我过。不我过，其啸也歌。《友人惠鹅仆方戒杀赠二小诗还之 其一》宋代·李光—晓随芦雁聚寒汀，只有崇师画得成。欲付庖人应未忍，怜渠岂是不能鸣。《归雁》唐代·杜甫—东来万里客，乱定几年归？肠断江城雁，高高向北飞！《清明》唐代·杜甫—著处繁花务是日，长沙千人万人出。渡头翠柳艳明眉，《偈颂一百二十三首》宋代·释崇岳—第七个没尾巴，不落群队独露爪牙。拟心凑泊终难见，须信莲开火里花。《新成草堂之卜暇日漫兴 其一》明代·区大相—偶洽林泉赏，端居意绪闲。阶兰差可掇，庭桂即堪攀。风扫留宾榻，云来傍舍山。居然松菊主，堪作挂冠还。《效少陵戏为六绝句元韵》清代·陈书（伯初）—祢宋宗唐止要成，先须体净次纵横。前贤心苦分明在，敢信才难阻后生。《送通功二化士造大际藏经》宋代·释慧空—大经本无文，唐梵错翻译。瞿昙宣一字，至今犹未毕。历世痴圣人，出头竞分析。要使其光明，转见黑似漆。若入衲僧手，自是不费力。拈出大际山，般若波罗蜜。《江城子 其五 重午书怀》宋代·陈著—年年端午又今朝。鬓萧萧。思摇摇。应是南风，湘浦正波涛。千古独醒魂在否，无处问，有谁招。何人帘幕倚兰皋。看飞桡。夺高标。饶把笙歌，供笑醉陶陶。孤坐小窗香一篆，弦绿绮，鼓离骚。《用东坡狱中遗子由韵寄约真长沙》近代·宁调元—化工著手竟成春，万死一生未了身。不分螟蛉争卧榻，徒令鹬蚌饱渔人。庭前聚都缘命，枕上闻鹃定损神。从古盛名多坎，试凭后果证前因。《江门晚渡》明代·陶益—薄暮扁舟出钓沙，数林毛竹护烟霞。濯缨一路随明月，恍见庐山旧隐家。《罗两峰画鬼趣图》清代·王嵩高—罗生画手今所无，游戏乃作鬼董狐。希求虚怯堕彼趣，修罗岂与人群殊。以清净眼烛幽昧，出神通力追形模。你弥游观怛犁御，五百城渚环睢盱。华鬘象马有威德，蓬裸或被诸天驱。佛云饿鬼三十六，针毛炬口焦皮肤。亿耳索水那得饮，造十恶业生三途。兴酣泼墨写精怪，青林月黑烟模糊。髑髅人立相向语，阴风飒飒鸺鹠呼。魌头硕腹厥状丑，伶仃瘦骨撑朽株。奇鬼搏人面蓝色，勒那绣利招其徒。谁持敝盖插蕉扇，强者颐指弱者趋。爱河沈溺不知厌，韶颜一瞬鸠槃荼。无常旁瞰吁可畏，譬若灌顶凉醍醐。罗生写此非玩世，愿离五欲求真吾。贪嗔痴爱皆妄想，神识昏惰空顽躯。刘龙营财笑抚掌，送人作郡遭揶揄。得钱肯许定伯卖，醉归勿倩黎邱扶。坡公好说姑忘听，阮瞻持论无乃迂。然犀照水太相逼，铸鼎象物畴能逋。道子曾摹地狱相，龚开亦有搜山图。荒唐吊诡擅能事，要从恐怖生怡娱。请君盥手绘大士，慈云香海青莲趺。竹林昼静散花雨，杨枝甘露沾冥途。一切有情尽回向，群生各得衣中珠。夔魖罔两久潜匿，烟云变灭归须臾。青天白日大欢喜，辟邪安用悬桃符。《用一代不数人百年能几见为韵诗赋十章呈陈君》宋代·赵蕃—公乎不为文，为必行于代。诵习孰其人，儿童兼老辈。《新晴》宋代·刘攽—青苔满地初晴后，绿树无人昼梦余。唯有南风旧相识，偷开门户又翻书。《述古 其七》明代·胡俨—闳辩谈天衍，文具雕龙奭。公孙持坚白，李悝尽地力。荀卿独老师，着论推儒墨。纷纷溷浊世，龙虎互吞食。大道隐不遂，居然心恻恻。金骨岂易销，奈此众口蚀。向使无春申，焉能免匍匐。汨汨数万言，性恶殊道德。遂令上蔡儿，西游为鬼蜮。寄语昌黎生，匪惟不精择。《清平乐 石桥明月》清代·汤煜—寻常闲步，素影当空堕。闻道仙人修玉斧，看画小桥烟雾。笙歌夜半楼头。松风响入山流。莫负此番明月，人生几度清秋。《怀友》明代·陈策—军前屯虎豹，仗剑不言家。出塞辞秋草，开营见雪花。故人金马月，边士铁骑沙。磊落同搔首，相思托暮笳。《满江红 其十 顾庵有再柬西樵兼怀京洛故人之作，再用前韵奉酬并怀公㦷周量诸子》清代·王士禄—露湿幽兰，西泠畔、浮堤波涨。行歌去、声传金石，原思非恙。老友披襟云水际，旧游回首烟霄上。自归来、懒作洛中书，心相饷。玉河暖，微风漾。宫柳碧，新莺唱。可相携还往，同消春酿。诸子勉筹前席箸，野夫好植耘田杖。任人惊、湖海气难除，元龙状。《寄嘲沙源》明代·傅汝楫—寄语沙阳黄子正，如何不棹酒船来。碧筒五月多凉冷，梦在栟梧寺里回。《大鉴禅师赞》宋代·释慧开—菩提无树镜非台，臭口分明鬼擘开。幸是卖柴无事獠，刚然惹得一身灾。《奉和幸安乐公主山庄应制》唐代·赵彦昭—六龙齐轸御朝曦，双鹢维舟下绿池。飞观仰看云外耸，《登小金山望斗南弟不至 其一》明代·庞嵩—石径无尘古刹幽，僧开方丈傍丹邱。昙花阶下和云落，山色波间抱日流。出洞烟霞封宝殿，悬厓星斗护灵洲。宦情羁思添离恨，骢马不来独倚楼。《钓台》宋代·项安世—君房足下竟成谀，只是韩歆已破除。岂有江湖钓竿手，为君台阁奉文书。《斋居杂兴六首 其一》明代·刘溥—绿水平桥北，青帘小巷西。酒香春瓮满，山色晚楼低。半醉歌新曲，闲眠改旧题。偶因乘雨出，双屣尽沾泥。《清明》唐代·孙昌胤—清明暮春里，怅望北山陲。燧火开新焰，桐花发故枝。沈冥惭岁物，欢宴阻朋知。不及林间鸟，迁乔并羽仪。《黄河》唐代·罗隐—莫把阿胶向此倾，此中天意固难明。解通银汉应须曲，才出昆仑便不清。高祖誓功衣带小，仙人占斗客槎轻。三千年后知谁在？何必劳君报太平！《饮马长城窟行》唐代·李世民—塞外悲风切，交河冰已结。瀚海百重波，阴山千里雪。 迥戍危烽火，层峦引高节。悠悠卷旆旌，饮马出长城。 寒沙连骑迹，朔吹断边声。胡尘清玉塞，羌笛韵金钲。 绝漠干戈戢，车徒振原隰。都尉反龙堆，将军旋马邑。 扬麾氛雾静，纪石功名立。荒裔一戎衣，灵台凯歌入。《述国亡诗·五代》花蕊夫人—君王城上竖降旗，妾在深宫那得知？十四万人齐解甲，更无一个是男儿！《鹧鸪天·醉拍春衫惜旧香》宋代·晏几道—醉拍春衫惜旧香。天将离恨恼疏狂。年年陌上生秋草，日日楼中到夕阳。 云渺渺，水茫茫。征人归路许多长。相思本是无凭语，莫向花笺费泪行。《水龙吟·过南剑双溪楼》宋代·辛弃疾—举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看，凭栏却怕，风雷怒，鱼龙惨。峡束苍江对起，过危楼，欲飞还敛。元龙老矣！不妨高卧，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆？《卜算子》宋代·程垓—枕簟暑风消，帘幕秋风动。月到夜来愁处明，只照团衾凤。《虎丘避暑答赠周仲驭张天如用仲驭赠余原韵》明代·黎遂球—廿年弦颂识羔羊，休沐逢君在柳塘。避暑一窗分午绿，佳期双桨待昏黄。烟光浅澹真娘墓，花态温柔侠客乡。莫倚吴音成楚调，鸡鸣风雨夜深望。《赠王大哥》明代·释函可—不关裘马事，公子自翩翩。戏彩春风里，寻僧野雪边。论文怜远戍，饮酒泻飞泉。伫看凌烟上，功名本少年。《宿玉龙宫》宋代·周承勋—夜爇松脂火，朝焚柏子香。举家来万寿，佳节遇重阳。雨止云穿日，风高天欲霜。吾庐篱下菊，应怪未还乡。《鹧鸪天·元夕有所梦》宋代·姜夔—肥水东流无尽期。当初不合种相思。梦中未比丹青见，暗里忽惊山鸟啼。春未绿，鬓先丝。人间别久不成悲。谁教岁岁红莲夜，两处沉吟各自知。(沉 通：沈)《饯别王十一南游》唐代·刘长卿—望君烟水阔，挥手泪沾巾。飞鸟没何处，青山空向人。长江一帆远，落日五湖春。谁见汀洲上，相思愁白蘋。《宿苏桥驿》元代·蓝智—桂岭愁人地，梅花岁暮天。孤云寒雨外，独鸟暝钟前。牢落空双鬓，驱驰又一年。观风愧无补，为客记山川。《得周元翁蕲春道中书》宋代·贺铸—离离赤枣墙东林，开窗下榻依墙阴。杖藜相顾赖之子，隐几忘言知我心。晚契初逢一东野，清诗屡掷双南金。官身为米自南北，世路亡羊无古今。梦泽草荒孤驿远，洞庭雨入沧江深。相思何以祝高韵，桂树秋风吟玉琴。《悼室人诗十首 其七》南北朝·江淹—颢颢气薄暮，蔌蔌清衾单。阶前水光裂，树上雪花团。庭鹤哀以立，云鸡肃且寒。方东有苦泪，承夜非膏兰。从此永黯削，萱叶焉能宽。《寄寿姻家潘少临将军》明代·卢龙云—廿载儒冠事素王，厌从笔砚守青箱。请缨自许匡时略，授钺堪先结客场。龙马精神看矍铄，麒麟勋业待腾骧。椿株未老誇芳桂，文武家声合并昌。《次韵答藕华 其二》清代·丘逢甲—缥缈碧云飞两凫，泥中久辱胡为乎？仙山楼阁不归去，万树桃花今在无？《诗悼邹仲容教授》宋代·沈与求—骨相自清臞，居然澹满躯。高文凌鲍谢，胜略本孙吴。鸑鷟期千仞，骅骝殒半途。伤心九泉恨，那忍奠生刍。《鹧鸪天 题平原店壁》清代·姑苏女子—弱质深闺十六年。娇羞未敢出堂前。眉颦远道悲新柳，袖捲轻尘拥翠鬟。肠欲断，意悬悬。举头何处是乡关。临妆莫遣红颜照，收拾菱花把剑弹。《苛政猛于虎》先秦·佚名—孔子过泰山侧 ，有妇人哭于墓者而哀，夫子式而听之，使子路问之，曰：“子之哭也，壹似重有忧者。”而曰：“然。昔者吾舅死于虎，吾夫又死焉，今吾子又死焉。”夫子曰：“何为不去也？”曰：“无苛政。”夫子曰：“小子识之：苛政猛于虎也。”出自《十三经注疏》本《礼记·檀弓下》。《赠邻女 / 寄李亿员外》唐代·鱼玄机—羞日遮罗袖，愁春懒起妆。易求无价宝，难得有心郎。枕上潜垂泪，花间暗断肠。自能窥宋玉，何必恨王昌？《满江红·赤壁怀古》宋代·戴复古—赤壁矶头，一番过、一番怀古。想当时，周郎年少，气吞区宇。万骑临江貔虎噪，千艘列炬鱼龙怒。卷长波、一鼓困曹瞒，今如许？江上渡，江边路。形胜地，兴亡处。览遗踪，胜读史书言语。几度东风吹世换，千年往事随潮去。问道傍、杨柳为谁春，摇金缕。《垤鹳》明代·梦观法师—垤鹳何翩翩，颇与鹤同类。秦人罗致之，怜爱无不至。固无警露姿，实有乘轩贵。羽毛已鲜泽，习性亦骄恣。秦人既鹤呼，鹳亦鹤自谓。忽逢浮丘伯，借之乘谒帝。长鸣玉陛前，帝怪鹳音异。敕令击杀之，下充膳夫馈。浮丘报秦人，秦人方自愧。为诫畜禽家，畜禽辩真伪。《十月旦读子美北风吹瘴疠羸老思散策之句初寮》宋代·朱翌—老火已退师，寓客不忧瘴。静坐窥物理，一一见情状。用起举拂子，功成卓拄杖。五行更主事，衰绝变生王。此身属造物，穷健胜美恙。《灵谷》宋代·王益—灵谷神仙宅，言归肆目新。山光远如画，秋色老于人。世俗棋争劫，人心海变尘。功成思范蠡，湖上一间身。《次韵省郎蔡彦文观潮长歌录呈吴兴贰守云间先生》元代·杨维桢—舞海凤，跳天吴，八月十八壮观天下无。蓬婆之山突兀眼前见，有如祖龙万铎来东驱。婆留一箭气相敌，强弩不用三千夫。云蜃成楼不可斩，火铁摇识谁能屠。招潮小儿不畏死，面螯蹋浪心何粗。榑桑烂，若木枯，革瓢古愤无时苏。东维子，惊相呼，长风破浪未归去，一叶欲事寰瀛图。冯谁之，一疋素，中有万里河汉乘吾桴。《老将行》唐代·王维—少年十五二十时，步行夺得胡马骑。射杀山中白额虎，肯数邺下黄须儿！一身转战三千里，一剑曾当百万师。汉兵奋迅如霹雳，虏骑崩腾畏蒺藜。卫青不败由天幸，李广无功缘数奇。自从弃置便衰朽，世事蹉跎成白首。昔时飞箭无全目，今日垂杨生左肘。路旁时卖故侯瓜，门前学种先生柳。苍茫古木连穷巷，寥落寒山对虚牖。誓令疏勒出飞泉，不似颍川空使酒。贺兰山下阵如云，羽檄交驰日夕闻。节使三河募年少，诏书五道出将军。试拂铁衣如雪色，聊持宝剑动星文。愿得燕弓射大将，耻令越甲鸣吾君。莫嫌旧日云中守，犹堪一战取功勋。《送陈大著知蕲州分韵得辉字》宋代·魏了翁—陈侯海内秀，满腹贮明玑。十岁能属文，提笔登王畿。上嘉鲁论对，亟授九品衣。二十隮膴仕，昱昱五采翚。一十搴殊科，寻闯师氏闱。四十复见徵，云步何峨巍。蓬莱三千丈，径上陵紫微。雇怀蕲春胜，骢马黄金鞿。我来今二年，几度与客违。於君再为寮，临分重依依。风节耐岁晚，富贵特晨晞。前后继二吕，迄今借光辉。相期久远看，努力追前徽。《眼儿媚》宋代·赵长卿—当年策马过钱塘。曲径小平康。繁红酽白，娇莺姹燕，争唤何郎。《次韵文仲元日登巽亭 其二》宋代·邹浩—刺字漫来得古城，柳枝桃叶入春情。人间久迟东君到，独子相投盖始倾。《秋夜雨·腰棚傀儡曾悬索》宋代·吴潜—腰棚傀儡曾悬索。粗瞒凭一层幕。施呈精妙处，解幻出、蛟龙头角。谁知鲍老从旁笑，更郭郎、摇手消薄。歧路难准托。田稻熟、只宜村落。《次韵开府太师留别诸公》宋代·苏颂—经济才谟沛有馀，幡然高谢意何如。青云路尽寻归鞅，绿野堂成忆旧庐。汉苑宴游联魏丙，邺都宾客记应徐。他时若到城南第，入副宸衷对绮疏。《海阳十咏。双溪》唐代·刘禹锡—流水绕双岛，碧溪相并深。浮花拥曲处，远影落中心。《子夜吴歌·春歌》唐代·李白—秦地罗敷女，采桑绿水边。素手青条上，红妆白日鲜。蚕饥妾欲去，五马莫留连。《杨柳枝词》唐代·白居易—一树春风千万枝，嫩于金色软于丝。 永丰西角荒园里，尽日无人属阿谁？《江楼旧感 / 江楼感旧》唐代·赵嘏—独上江楼思渺然，月光如水水如天。同来望月人何处？风景依稀似去年。《诉衷情·青衫初入九重城》宋代·陆游—青衫初入九重城，结友尽豪英。蜡封夜半传檄，驰骑谕幽并。时易失，志难城，鬓丝生。平章风月，弹压江山，别是功名。《后宫词》唐代·白居易—泪湿罗巾梦不成，夜深前殿按歌声。 红颜未老恩先断，斜倚薰笼坐到明。《墨子怒耕柱子》先秦·墨子及弟子 撰—墨子怒耕柱子。耕柱子曰：“我无愈于人乎？”墨子曰：“我将上太行，以骥与牛驾，子将谁策？”耕柱子曰：“将策骥也。”墨子曰：“何故策骥也？”耕柱子曰 ：“骥足以策。” 墨子曰：“我亦以子为足以策，故怒之。”耕柱子悟。《村舍杂书》宋代·陆游—舍北作蔬圃，敢辞灌溉劳。轮囷瓜瓠熟，珍爱敌豚羔。晨餐戒厨人，全项净去毛。虽云发客笑，亦足慰老饕。《送欧桢伯工部》明代·臞鹤法师—惔世久微禄，怀归萝薜心。一樽霜露冷，三径草堂深。月是初弦夜，秋当欲暮阴。蛩声寒咽雨，流入短长吟。《七星岩》明代·成鹫—别通一路仰窥天，深入重崖直到泉。何事频来观不足，璇台云物石房烟。《安德山池宴集》唐代·岑文本—甲第多清赏，芳辰命羽卮。书帷通行径，琴台枕槿篱。《杂兴》宋代·高翥—短帽轻盈出晚峦，儿童夹道竞来看。老夫何足惊人眼，为有猿猴把钓竿。《鸡冠花》宋代·张埴—众卉在篱下，惆怅秋光同。老农面寸垢，满口封培功。吾亦事吾事，买菊浇寒筒。《南纪楼》宋代·冯杞—岂忍轻离江汉州，去思日夜逐东流。可怜南纪楼前路，常与邦人忆蔡侯。《隐居杂兴》宋代·杨公远—萧然天地一吟身，著向荒村野水滨。耳底松声风奏乐，窗间竹影月传神。无田种秫难谋醉，有砚遗家未是贫。除却推敲无别事，襟怀拍塞四时春。《玉楼春 其一 闺情》清代·董元恺—晓临明镜肠堪绝。天遣春风领春色。才见开花又落花，可能相别还相忆。锦帐罗帏羞更入。银钥重关听未辟。为君惆怅又黄昏，世间只有情难说。《恕斋洪尚书挽诗 其一》宋代·林希逸—定是仙从天目来，少曾吟咏到襄淮。才名词伯班常伯，学问平斋授恕斋。华盖谩云邻翰苑，衮衣不许上瑶阶。海山纵好归何处，叹惜人间事好乖。《浣溪沙·湖上西风急暮蝉》宋代·晏殊—湖上西风急暮蝉。夜来清露湿红莲。少留归骑促歌筵。 为别莫辞金盏酒。入朝须近玉炉烟。不知重会是何年。《江城子·前瞻马耳九仙山》宋代·苏轼—前瞻马耳九仙山。碧连天。晚云间。城上高台，真个是超然。莫使匆匆云雨散，今夜里，月婵娟。小溪鸥鹭静联拳。去翩翩。点轻烟。人事凄凉，回首便他年。莫忘使君歌笑处，垂柳下，矮槐前。《春日》宋代·晁冲之—阴阴溪曲绿交加，小雨翻萍上浅沙。鹅鸭不知春去尽，争随流水趁桃花。《蝶恋花·满地霜华浓似雪》清代·王国维—满地霜华浓似雪。人语西风，瘦马嘶残月。一曲阳关浑未彻。车声渐共歌声咽。换尽天涯芳草色。陌上深深，依旧年时辙。自是浮生无可说。人间第一耽离别。《思归》清代·凌泰封—身世真如不系舟，空披大泽一羊裘。可怜耸壑昂霄气，渐作求田问舍谋。赖有酒杯相料理，未应湖水尚句留。杭州初客知何日，记得萧萧万木秋。《寸碧轩》宋代·杨时—隐隐遥山列画屏，檐间寸碧与云平。低回席上遗簪露，仿佛墙东翠黛横。虚景远涵千里色，晚晖仍借一溪清。春风景物知多少，可称收身乐此生。《张宗苍秋塘渔艇》清代·弘历—菰蒲际渚起苍烟，泛潋鸥波载钓船。辽待一钩新月上，涌金门外早秋天。《系舟长芦作》宋代·孔武仲—夜泊长芦星满川，晚来吴楚气昏然。云雷相会还成雨，江海交流独舣船。废室与人喧白浪，荒村何处起青烟。文书满眼从抛弃，却倚蒲团学坐禅。《金凤曲为周生菘畴作 其四》清代·孙原湘—双飞心事比鸳鸯，谁改婴兰小字香。怕听跃龙宫里曲，九华深帐贮归郎。《赋得古别离送郑子》清代·周准—劲羽乏群栖，转蓬靡暂息。伊人贫困士，能无去乡国。辞乡阻长川，旅迹殊可怜。昨别俄六载，斯游定几年。游踪渺无畔，淮水连河岸。回瞻云树深，忽忽兴长叹。云外指京畿，秋风冷客衣。可堪闻塞雁，正值向南飞。《赠郭生祐民大行刘德义甥》明代·张诩—岭海炎蒸地，谁来访病龛。无缘起安石，空复见羊昙。《广州元夜歌 其二》明代·何绛—永夜花丛百戏张，家家儿女为春忙。相过更约相携去，城里新开内教场。《仙牛岭阻雪即事 其二》明代·成鹫—话尽寒宵火一围，佛灯明灭月光微。推窗错讶东方白，柳絮和风点衲衣。《解连环三首 其一》清代·蒋士铨—乍离蓬岛。约风裳几褶，羽衣缥缈。负筠蓝、半亸香肩，纵力不胜娇，肯抛瑶车。塞外归来，又一度、沧桑枯槁。绾燕支小髻，辫发新盘，蛮妆偏好。破费功夫多少，看明金错绣，一天风调。算不比、画里真真，倚三尺绡，许人低叫。我忆余杭，问花让，几人沽了。拼忍受、王远仙鞭，一亲长爪。《戏答元珍》宋代·欧阳修—春风疑不到天涯，二月山城未见花。残雪压枝犹有桔，冻雷惊笋欲抽芽。夜闻归雁生乡思，病入新年感物华。曾是洛阳花下客，野芳虽晚不须嗟。《次韵答欧阳雪舟 其一》元代·蓝仁—云出无心鹤自啼，尘埃何用污人衣。东将入海从巢父，西上长安愧陆机。才薄真为时俗忌，年衰犹恨弟兄稀。南窗一枕松风睡，遮莫人间万事非。《州桥》宋代·范成大—南望朱雀门，北望宣德楼，皆旧御路也。州桥南北是天街，父老年年等驾回。忍泪失声询使者，\"几时真有六军来？\" 《漫感》清代·龚自珍—绝域从军计惘然，东南幽恨满词笺。一箫一剑平生意，负尽狂名十五年。《贺新郎·夏景》宋代·苏轼—乳燕飞华屋。悄无人、桐阴转午，晚凉新浴。手弄生绡白团扇，扇手一时似玉。渐困倚、孤眠清熟。帘外谁来推绣户，枉教人、梦断瑶台曲。又却是，风敲竹。 石榴半吐红巾蹙。待浮花、浪蕊都尽，伴君幽独。秾艳一枝细看取，芳心千重似束。又恐被、秋风惊绿。若待得君来向此，花前对酒不忍触。共粉泪，两簌簌。《赠张駉》宋代·陈必复—乍见语相合，苦吟心更亲。老於琴得趣，隐与牧为邻。一夜檐花雨，十年江树春。所交半湖海，恨晚识斯人。《得孙克咸死难信 其一》清代·钱澄之—不讯孙嵩久，疑君变姓还。关门人渐至，死丧信初传。血化空山火，魂依子夜鹃。平生谈侠气，草草一躯捐！《桃花坞吊唐六如墓》清代·方肇夔—先生胸次海天宽，只爱桃花不爱官。荒土一抔魂魄在，满溪红雨落春寒。《颂古三十一首 其二十九》宋代·释安永—电光影里，缁素区分。纤毫不犯，总教灭门。《题卫以嘉藏盛子昭画》明代·杨士奇—盛生家住吴山下，前代风流多见画。此图三尺更清奇，野水疏林澹潇洒。风平云净霁景鲜，玻瓈倒映水中天。鉴湖洞庭不可辨，隔浦山光落钓船。荡舟者谁定曾识，渺渺相望似相觅。寻常一曲沧浪歌，醉倚汀沙白鸥侧。鸱夷羊裘世久无，浮世虚名安足沽。放怀纵意任所适，何处烟波无钓徒。《赠别黄忍庵太史四首 其二》明代·陈恭尹—东郭淹游迹，南园接古祠。乘车为客日，闭户著书时。怯醉开椰酒，从酸剥荔支。海隅多异物，嵇陆未能诗。《次韵钱逊叔清江图后二首 其一》宋代·吕本中—公但一室坚坐，我方万里生还。共作十年清梦，同寻五岭名山。《出游郊外七绝》宋代·王炎—快马駸駸穿野径，春风处处见山花。不须举首看回雁，家在南头天一涯。《荅龙君御见忆之作君御诗云我家德山不得住故末句云云用博一笑次萹聊为解嘲亦可作一段公案也 其一》明代·袁宏道—云岚已是属閒身，高下青崖日几巡。看尽德山好烟水，只缘不是武陵人。《江村即事》唐代·司空曙—钓罢归来不系船，江村月落正堪眠。 纵然一夜风吹去，只在芦花浅水边。 《赤壁歌送别》唐代·李白—二龙争战决雌雄，赤壁楼船扫地空。烈火张天照云海，周瑜于此破曹公。君去沧江望澄碧，鲸鲵唐突留馀迹。一一书来报故人，我欲因之壮心魄。《二子乘舟》先秦·佚名—二子乘舟，泛泛其景。愿言思子，中心养养！二子乘舟，泛泛其逝。愿言思子，不瑕有害！《鹊桥仙·华灯纵博》宋代·陆游—华灯纵博，雕鞍驰射，谁记当年豪举。酒徒一半取封侯，独去作、江边渔父。轻舟八尺，低篷三扇，占断苹洲烟雨。镜湖元自属闲人，又何必、君恩赐与。《唐多令·惜别》宋代·吴文英—何处合成愁。离人心上秋。纵芭蕉、不雨也飕飕。都道晚凉天气好，有明月、怕登楼。 年事梦中休。花空烟水流。燕辞归、客尚淹留。垂柳不萦裙带住。漫长是、系行舟。《登蓟门用家则堂韵》宋代·汪元量—蓟门高处小凝眸，雨后林峦翠欲流。车笠自来还自去，笳箫如怨复如愁。珍珠络臂夸燕舞，纱帽蒙头笑楚囚。忽忆旧家行乐地，春风花柳十三楼。《吴德永远寄乾栗五百颗荷其厚意戏作长句谢之》宋代·李光—海山深处住多年，容貌虽衰齿尚坚。长使玉泉归绛阙，每留真火暖丹田。感君特地贻乾栗，知我犹能咬石莲。土物欲寻香翠报，近来行市正增钱。《醉落魄 咏鹰》清代·陈维崧—寒山几堵，风低削碎中原路。秋空一碧无今古。醉袒貂裘，略记寻呼处。男儿身手和谁赌。老来猛气还轩举。人间多少闲狐兔。月黑沙黄，此际偏思汝。《赠回雪》唐代·李群玉—回雪舞萦盈，萦盈若回雪。腰支一把玉，只恐风吹折。《容子居鄂园中夜闻曳履声以语侃为诗记之》近代·黄侃—荒园临路门常扃，客稀予以无人名。丛树停风叫孤乌，深苔兼露流残萤。吾兄居此百无畏，一灯夜静青荧荧。虚堂梵诵清入耳，或恐窃听来妖精。持灯遍觅那可见，乃知此相由心生。人心好喧不好寂，阳舒阴惨皆恒情。岂独深山隐魑魅，亦有奇鬼窥高明。视人罔极不如鬼，当昼百辈呈殊形。山阿披荔固宜笑，慰我枯槁何庸惊。请君试续九歌响，重写萧萧风木声。《浪淘沙·往事只堪哀·五代》李煜—往事只堪哀，对景难排。秋风庭院藓侵阶。一任珠帘闲不卷，终日谁来。金锁已沉埋，壮气蒿莱。晚凉天净月华开。想得玉楼瑶殿影，空照秦淮。《次使长劝农喜晴韵》宋代·萧立之—日日巡檐听雨声，春郊忽为使车晴。醉翁之意不在酒，造物于人亦有情。天日开明吾道泰，诗书谈笑孽囚惊。吟成自对春风笑，却恐高琼意未平。《冬夜读几案间杂书得六言二十首》宋代·刘克庄—巢居吸景休粮，壁观入定放光。三万里隔弱水，六千劫坐道场。《怀人诗十章 俞剑华》近代·柳亚子—相逢曾记海东头，一曲骊歌唱不休。赠汝朝鞭还洒泪，寸心未死为恩仇！《东风第一枝 词社分咏，得“晓睡”题目》清代·何振岱—泛艳流波，纱帷掩映，朦胧晓睡方熟。新凉乍袭罗衣，一角锦衾斜覆。梳头任晚，看颓髻、如云堆绿。隔画屏、秋影沉沉，幽绝几丛盆菊。念独自、夜长添烛。更病余、梦沉还续。筠帘薄日横穿，玉柙丝风微触。江南旧恨，尽伤心、翠眉重蹙。任悄然、陡转醒来，一缕炉烟吹郁。《读金元诸公遗集各赋一章凡五首 其四 张光弼》明代·何允泓—画省无心久握兰，西湖花月正丛残。共传军府题诗客，肯作吴藩入幕官。杨柳花时频纵酒，牡丹开后独凭阑。最闲园里征歌处，江左三人管幼安。《生查子·重叶梅》宋代·辛弃疾—百花头上开，冰雪寒中见。霜月定相知，先识春风面。 主人情意深，不管江妃怨。折我最繁枝，还许冰壶荐。《自题小像》近代·鲁迅—灵台无计逃神矢，风雨如磐暗故园。寄意寒星荃不察，我以我血荐轩辕。《丙辰年别龟峰曹源和尚 其二》宋代·释道冲—拚命来经蛊毒家，不尝滴水丧生涯。尚馀穷相一双手，要向诸方痒处爬。《无家别》唐代·杜甫—寂寞天宝后，园庐但蒿藜。我里百余家，世乱各东西。存者无消息，死者为尘泥。贱子因阵败，归来寻旧蹊。久行见空巷，日瘦气惨凄，但对狐与狸，竖毛怒我啼。四邻何所有，一二老寡妻。宿鸟恋本枝，安辞且穷栖。方春独荷锄，日暮还灌畦。县吏知我至，召令习鼓鞞。虽从本州役，内顾无所携。近行止一身，远去终转迷。家乡既荡尽，远近理亦齐。永痛长病母，五年委沟溪。生我不得力，终身两酸嘶。人生无家别，何以为蒸黎。《雨后早行》明代·沈守正—蹇蹄避泞踏平沙，日影曈曈噪晓鸦。染血枫林酸枣树，沾泥柳絮木棉花。群羊出牧争溪渡，野店挨门到郭斜。我亦坐淹三日雨，喜看千里麦抽芽。《天莫雨 其二》明代·顾清—地莫水，水襄陵，水襄陵兮人不得耕。人不得耕，连廒百万谁与盈。捶肉及骨宁尔矜，人苟弗矜，呜呼水兮空复情。《威德方丈桂著花长官赵两山相过》宋代·释居简—举子忙时节，秋庭桂子春。暂分餐菊伴，来款种花人。密影窥檐小，繁英趁月新。发硎盘错外，树下看修轮。《步步娇·住在古窑墓》元代·范真人—住在古窑墓。行坐立歌舞。捉住这真空，猛悟。自古及今说龙虎。无《送校理薛学士》宋代·胡宿—帝设英雄彀，朝多俊乂官。玉羁收汗血，珠网获飞鸾。仙籍分丹桂，香名蔼秀兰。新从平乐试，入奉柏梁欢。辨色趋霜戟，催班近露盘。阁芸开缥帙，堤柳据归鞍。诗就鸡林买，书成太乙观。行闻延体貌，坡上有金銮。《和于氏诸子秋词 其二十一》明代·王彦泓—半睡花冠倦未除，枕棱钗溜点罗袪。玉郎何处潜来到，笑倩回灯整翠裾。《听钱文则弹琴》元代·倪瓒—牛鸣野窌中，鸡登山木上。黄钟杂姑洗，舂容以清亮。别鹄暮鸣飞，流水春演漾。爱尔弦手忘，令我形神畅。忆昔擅能事，宋袁余所向。钱君生独后，超轶绝尘鞅。操琴晚闻道，月斧挥天匠。杳如清庙瑟，朱弦听叹唱。古道久寂寥，古音亦沦丧。促轸泪沾缨，歌诗重悲怅。《木棉弹弓》元代·王祯—主射由来彀此弓，岂知弦法有他功。却将一掬香绵朵，弹作晴云满座中。《郭氏山林十六詠笙鹤亭》宋代·陆游—茲山多异域，飞仙亦税驾。勿遣俗客来，恐妨笙鹤下。《黄州快哉亭记》宋代·苏辙—江出西陵，始得平地，其流奔放肆大。南合沅、湘 ，北合汉沔，其势益张。至于赤壁之下，波流浸灌，与海相若。清河张君梦得谪居齐安，即其庐之西南为亭，以览观江流之胜，而余兄子瞻名之曰“快哉”。盖亭之所见，南北百里，东西一舍。涛澜汹涌，风云开阖。昼则舟楫出没于其前，夜则鱼龙悲啸于其下。变化倏忽，动心骇目，不可久视。今乃得玩之几席之上，举目而足。西望武昌诸山，冈陵起伏，草木行列，烟消日出。渔夫樵父之舍，皆可指数。此其所以为“快哉”者也。至于长洲之滨，故城之墟。曹孟德、孙仲谋之所睥睨，周瑜、陆逊之所骋骛。其流风遗迹，亦足以称快世俗。昔楚襄王从宋玉、景差于兰台之宫，有风飒然至者，王披襟当之，曰：“快哉此风！寡人所与庶人共者耶？”宋玉曰：“此独大王之雄风耳，庶人安得共之！”玉之言盖有讽焉。夫风无雌雄之异，而人有遇，不遇之变；楚王之所以为乐，与庶人之所以为忧，此则人之变也，而风何与焉？士生于世，使其中不自得，将何往而非病？使其中坦然，不以物伤性，将何适而非快？今张君不以谪为患，窃会计之余功，而自放山水之间，此其中宜有以过人者。将蓬户瓮牖无所不快；而况乎濯长江之清流，揖西山之白云 ，穷耳目之胜以自适也哉！不然，连山绝壑，长林古木，振之以清风，照之以明月，此皆骚人思士之所以悲伤憔悴而不能胜者，乌睹其为快也哉！元丰六年十一月朔日，赵郡苏辙记。《凉州词三首·其三》唐代·张籍—凤林关里水东流，白草黄榆六十秋。边将皆承主恩泽，无人解道取凉州。《元日》唐代·成彦雄—戴星先捧祝尧觞，镜里堪惊两鬓霜。 好是灯前偷失笑，屠苏应不得先尝。《江汉》唐代·杜甫—江汉思归客，乾坤一腐儒。片云天共远，永夜月同孤。落日心犹壮，秋风病欲疏。(病欲疏 一作：苏)古来存老马，不必取长途。《送人游岭南》唐代·司空曙—万里南游客，交州见柳条。逢迎人易合，时日酒能消。浪晓浮青雀，风温解黑貂。囊金如未足，莫恨故乡遥。《病后访梅九绝》宋代·刘克庄—菊得陶翁名愈重，莲因周子品尤尊。后来谁判梅公案，断自孤山迄后村。《和乐天春词》唐代·刘禹锡—新妆宜面下朱楼，深锁春光一院愁。 行到中庭数花朵，蜻蜓飞上玉搔头。《石桥归牧》明代·陈枨—达人归筑碧山河，细柳桥西牧子多。流水半村松外笛，平原数亩雨中蓑。维鱼入梦无饥窘，芳草如茵任寝讹。北上鹏程犹万里，虚敲白石和高歌。《李千户至自南海分遗椰实戏赋》元代·何中—乱馀乏佳实，贱者犹贵之。招呼梨栗辈，已作席珍推。岂无仙人枣，无胫至山蹊。桓桓李将军，色映海峤奇。归马驼椰子，濩落魏瓠垂。徇华壳初剖，濯濯脍玉肥。来饷山中人，意重千金遗。香酽□石髓，味腴轻肉芝。尊前有南海，顿压众果卑。向当逋子龄，待亲曲江湄。啖此不知厌，亦与槟榔宜。既别十五年，犹有梦往时。故人忽相见，唤起三生悲。遇难心易快，感至情还移。百年能有此，再见安可期。子西忧蜜果，东坡叹荔支。虽云供贡劳，吾念君臣仪。安得白玉盘，登之白玉墀。万古还纲常，不令世愈衰。苍茫叫虞舜，魂绕天南维。梅花满庭净，香烟一帘迟。椰杯更自酌，聊欲捐余思。《寄汪扶晨黄山中 其二》明代·屈大均—万叠翠氤氲，天风吹不分。飞来一片水，散作四山云。峰影花中落，溪声雨外闻。紫床将碧枕，高卧羡夫君。《春兴》明代·申佳允—霰气寒花处处飘，春城烟水湿青条。觱声细柳墙阴落，帘影新丰酒市遥。日静双扉虚鸟雀，宵深清簟冷霜绡。树低缥缈孤云矗，芜草茸茸踏午桥。《晓渡绿水洋四首 其四》清代·曹家达—绿波如画日迟迟，脱筈中流览胜宜。输与江郎成别赋，草香南浦饯春时。《元日》明代·黄佐—晓来簪弁换荷衣，遥望祥云夹日飞。北塞风尘应已静，南溟楼橹竟安归。乾坤脉脉移花柳，林壑欣欣动蕨薇。谁在青冥生白发，且持春酒对春晖。《闻秦少仪病愈》宋代·谢逸—平生四海秦少仪，造化小儿何苦之。端能浸假求鸮炙，定不泣涕眠牛衣。问梦是想理既剖，杯中有蛇心不疑。何时过我举玉趾，不用门生并二儿。《山阳泊舟》元代·尹廷高—南枕湖光北枕淮，百年形势画图开。黄昏鼓角孤城闭，尚记秋风万马来。《题画杂咏 其三》明代·王汝玉—潮痕带晚沙，云影连春树。隔浦漾舟来，应寻酒家去。《悲愤诗》两汉·蔡琰—汉季失权柄，董卓乱天常。志欲图篡弑，先害诸贤良。逼迫迁旧邦，拥主以自疆。海内兴义师，欲共讨不祥。卓众来东下，金甲耀日光。平土人脆弱，来兵皆胡羌。猎野围城邑，所向悉破亡。斩截无孑遗，尸骸相撑拒。马边悬男头，马后载妇女。长驱西入关，迥路险且阻。还顾邈冥冥，肝脾为烂腐。所略有万计，不得令屯聚。或有骨肉俱，欲言不敢语。失意机徵间，辄言毙降虏。要当以亭刃，我曹不活汝。岂复惜性命，不堪其詈骂。或便加棰杖，毒痛参并下。旦则号泣行，夜则悲吟坐。欲死不能得，欲生无一可。彼苍者何辜，乃遭此厄祸。边荒与华异，人俗少义理。处所多霜雪，胡风春夏起。翩翩吹我衣，肃肃入我耳。感时念父母，哀叹无穷已。有客从外来，闻之常欢喜。迎问其消息，辄复非乡里。邂逅徼时愿，骨肉来迎己。己得自解免，当复弃儿子。天属缀人心，念别无会期。存亡永乖隔，不忍与之辞。儿前抱我颈，问母欲何之。人言母当去，岂复有还时。阿母常仁恻，今何更不慈。我尚未成人，奈何不顾思。见此崩五内，恍惚生狂痴。号泣手抚摩，当发复回疑。兼有同时辈，相送告离别。慕我独得归，哀叫声摧裂。马为立踟蹰，车为不转辙。观者皆嘘唏，行路亦呜咽。去去割情恋，遄征日遐迈。悠悠三千里，何时复交会。念我出腹子，匈臆为摧败。既至家人尽，又复无中外。城廓为山林，庭宇生荆艾。白骨不知谁，纵横莫覆盖。出门无人声，豺狼号且吠。茕茕对孤景，怛咤糜肝肺。登高远眺望，魂神忽飞逝。奄若寿命尽，旁人相宽大。为复强视息，虽生何聊赖。托命于新人，竭心自勖励。流离成鄙贱，常恐复捐废。人生几何时，怀忧终年岁。《鹊桥仙慢 次柳屯田韵》清代·吴湖帆—奈双星，阑银汉，何从鹊羽来去。应素商有时恁谁欢聚。还教重倩旧梦，伴玉台吟侣。缘自在，纵密爱疏踪，此心休负。每况动人意绪。想穿针、几多私语。当病起漏迟，小楼相顾。黄昏寂寞低诉。更绮窗閒伫。淡云微雨。信情天深处。《八至》唐代·李冶—至近至远东西，至深至浅清溪。至高至明日月，至亲至疏夫妻。《次韵王省干》宋代·陈造—南橘合嘉颂，为枳缘逾淮。黄浊转眼涸，一昨瀰两涯。志士抱根柢，千古容兴怀。后生事虫篆，蚁穴鏖檀槐。《谢高县尹》宋代·释云岫—家家户户擎拳拜，一邑三乡无枉情。百里襟怀秋水净，风生波浪月生明。《金山 其一》明代·孙枝蔚—湖落题诗处，渔翁送客来。山风下吴楚，海月上楼台。僧老鼋鼍大，钟残鼓角哀。全家寓江北，绝顶首频回。《送友人》唐代·薛涛—水国蒹葭夜有霜，月寒山色共苍苍。 谁言千里自今夕，离梦杳如关塞长。《君马黄》明代·宗臣—君马黄，臣马青，二马并逐臣马停。臣马停，君马行，飞尘走电过龙庭。一鞭胡骑惊，再鞭胡尘平，锦泥玉障垂勋名。吁嗟乎，荆棘满山山路黑，君王未可驰八极。《秦淮》明代·陶安—古云天子气佳哉，谁使秦皇凿地开。银汉西流环数曲，紫垣中起面三台。每逢霖雨添黄潦，更染春漪似绿苔。因此金陵都会胜，两堤烟柳荫楼台。《因讲春秋召陵有感再用前韵》明代·程敏政—斜日难回曙影曈，王心消歇霸心隆。屈人包匦菁茅问，照眼牲盘歃血红。万世纲常尊孔子，一时民物赖桓公。东都不是无元宰，谁为天王达四聪。《羲仲以吴之柳枝词答为赋诗》元代·杨维桢—吴中《柳枝》伤春瘦，湖中《竹枝》湘水愁。说与钱塘苏小小，《柳枝》愁是《竹枝》愁？《长安古意》唐代·卢照邻—长安大道连狭斜，青牛白马七香车。玉辇纵横过主第，金鞭络绎向侯家。龙衔宝盖承朝日，凤吐流苏带晚霞。百尺游丝争绕树，一群娇鸟共啼花。(百尺 一作：百丈）游蜂戏蝶千门侧，碧树银台万种色。复道交窗作合欢，双阙连甍垂凤翼。梁家画阁中天起，汉帝金茎云外直。楼前相望不相知，陌上相逢讵相识。借问吹箫向紫烟，曾经学舞度芳年。得成比目何辞死，愿作鸳鸯不羡仙。比目鸳鸯真可羡，双去双来君不见。生憎帐额绣孤鸾，好取门帘帖双燕。双燕双飞绕画梁，罗帷翠被郁金香。片片行云着蝉鬓，纤纤初月上鸦黄。鸦黄粉白车中出，含娇含态情非一。妖童宝马铁连钱，娼妇盘龙金屈膝。御史府中乌夜啼，廷尉门前雀欲栖。隐隐朱城临玉道，遥遥翠幰没金堤。挟弹飞鹰杜陵北，探丸借客渭桥西。俱邀侠客芙蓉剑，共宿娼家桃李蹊。娼家日暮紫罗裙，清歌一啭口氛氲。北堂夜夜人如月，南陌朝朝骑似云。南陌北堂连北里，五剧三条控三市。弱柳青槐拂地垂，佳气红尘暗天起。汉代金吾千骑来，翡翠屠苏鹦鹉杯。罗襦宝带为君解，燕歌赵舞为君开。别有豪华称将相，转日回天不相让。意气由来排灌夫，专权判不容萧相。专权意气本豪雄，青虬紫燕坐春风。自言歌舞长千载，自谓骄奢凌五公。节物风光不相待，桑田碧海须臾改。昔时金阶白玉堂，即今惟见青松在。(惟见 一作：唯见)寂寂寥寥扬子居，年年岁岁一床书。独有南山桂花发，飞来飞去袭人裾。《竹枝词二首·其二》唐代·刘禹锡—楚水巴山江雨多，巴人能唱本乡歌。今朝北客思归去，回入纥那披绿罗。《少年游·草》宋代·高观国—春风吹碧，春云映绿，晓梦入芳裀。软衬飞花，远连流水，一望隔香尘。 萋萋多少江南恨，翻忆翠罗裙。冷落闲门，凄迷古道，烟雨正愁人。《忆秦娥·情脉脉》宋代·程垓—情脉脉。半黄橙子和香擘。和香擘。分明记得，袖香熏窄。 别来人远关山隔。见梅不忍和花摘。和花摘。有书无雁，寄谁归得。《送董邵南游河北序》唐代·韩愈—燕赵古称多感慨悲歌之士。董生举进士，屡不得志于有司，怀抱利器，郁郁适兹土。吾知其必有合也。董生勉乎哉！夫以子之不遇时，苟慕义强仁者皆爱惜焉。矧燕赵之士出乎其性者哉！然吾尝闻风俗与化移易，吾恶知其今不异于古所云邪?聊以吾子之行卜之也。董生勉乎哉！吾因子有所感矣。为我吊望诸君之墓，而观于其市，复有昔时屠狗者乎？为我谢曰：“明天子在上，可以出而仕矣。” 《岭梅》元代·周巽—岭头春意早，疏蕊腊前开。使节停云望，樵歌出洞来。穿花羸马过，抱树冷猿哀。传语罗浮客，新诗早寄回。《登柳州城楼寄漳汀封连四州》唐代·柳宗元—城上高楼接大荒，海天愁思正茫茫。惊风乱飐芙蓉水，密雨斜侵薜荔墙。岭树重遮千里目，江流曲似九回肠。共来百越文身地，犹自音书滞一乡。《长相思三首》唐代·李白—长相思，在长安。络纬秋啼金井阑，微霜凄凄簟色寒。孤灯不明思欲绝，卷帷望月空长叹。美人如花隔云端。上有青冥之高天，下有渌水之波澜。天长路远魂飞苦，梦魂不到关山难。长相思，摧心肝。日色欲尽花含烟，月明欲素愁不眠。赵瑟初停凤凰柱，蜀琴欲奏鸳鸯弦。此曲有意无人传，愿随春风寄燕然。忆君迢迢隔青天。昔时横波目，今作流泪泉。不信妾肠断，归来看取明镜前。美人在时花满堂，美人去后花馀床。床中绣被卷不寝，至今三载闻余香。香亦竟不灭，人亦竟不来。相思黄叶落，白露湿青苔。《遣兴》宋代·黄超然—曬麦有馀粒，双鸠下庭际。知我无我心，相忘两两碍。风暝物意乐，云薄花影晦。试知春色深，精觉静可爱。纷纷门外客，经过不相诣。不邀亦不却，有酒当共醉。《豫章篇》明代·李梦阳—晨出南浦桥，不见桥上楼。但见火烧骨，桥下水不流。北风吹枯树枝，无一人来游。妖鸟群啄鸣啾啾，汝何不此地重起楼。吴盐大舶来，越珍衔舳舻，豫章之火心大荼。《鲤鱼图》明代·于谦—海波拍天流，海日当天起。神鱼大如舟，扬鬐复鼓尾。峥嵘头角信非难，变化飞腾顷刻间。等閒吸尽四海水，化作商霖拯旱乾。《韩枢密夫人挽词二首》宋代·秦观—天上开华屋，丘山忽返真。内人归賵盛，挽者转哀新。鸾诏初乾墨，鱼轩已暗尘。蔼然多德善，论次有苍珉。《次韵韶守狄大夫见赠二首》宋代·苏轼—华发萧萧老遂良。?褚河南帖云，即日遂良须发尽白，盖谪长沙时也。?一身萍挂海中央。无钱种菜为家业，有病安心是药方。才疏正类孔文举，痴绝还同顾长康。万里归来空泣血，七年供奉殿西廊。?迩英阁，在延和殿西廊下。?森森画戟拥朱轮，坐咏梁公觉有神。白傅闲游空诵句，?事见白乐天《吴郡诗石记》。?拾遗穷老敢论亲。?事见子美《赠狄明府诗》。?东海莫怀疏受意，西风幸免庾公尘。为公过岭传新唱，催发寒梅一信春。《秋日寄怀元杰》明代·王廷相—梁苑行歌谁阮籍，河壖垂钓即沧浪。荒延薜荔幽人户，閒对松筠给事堂。明月临来常纵酒，玉琴弹罢漫焚香。相思真负秋花约，回首应惭鸥鹭行。《荅郑州辨禅师见戏代高防禦·金朝》王若虚—酒肆淫房即道场，一时作戏亦何妨。吾师自堕泥犁狱，更笑春风柳絮狂。《新淦陆伯仁过我钱塘逆旅中漫出诗篇辄蒙赏音》宋代·曾丰—自从删变雅，谁复许离骚。顾我知音少，逢君着眼高。江山成疾锢，笑语破愁牢。勿浪相镌切，姑从痒处搔。《齐天乐·曲屏遮断行云梦》宋代·周密—曲屏遮断行云梦，西楼怕听疏雨。研冻凝华，香寒散雾，呵笔慵题新句。长安倦旅。叹衣染尘痕，镜添秋缕。过尽飞鸿，锦笺谁为寄愁去。箫台应是怨别，晓寒梳洗懒，依旧眉妩。酒滴垆香，花围坐暖，闲却珠鞲钿柱。芳心谩语。恨柳外游缰，系情何许。暗卜归期，细将梅蕊数。《湖山》宋代·陆游—湖上多甘井，磑泉尤得名。何时枕白石，静听辘轳声？《对雪》宋代·施枢—怪得连阴不放晴，直教飞雪试轻盈。风回冉冉霓裳舞，云暗纷纷鹤羽明。大似梅花饶一出，薄於柳絮更多情。披衣端为诗催起，吟得诗成分外清。《柳》唐代·李商隐—曾逐东风拂舞筵，乐游春苑断肠天。 如何肯到清秋日，已带斜阳又带蝉。《芸香癸巳秋会分韵得知字戏以全平声为之》当代·秦鸿—春花繁英秋离离。春云连蜷秋云移。春波涟漪停秋池。秋之为声春为之。吾之襟怀其谁知。平居曾同帆风期。清宵何堪江湖卮。天其资吾园中葵。山其资吾晨风飔。春资奇葩纷妍媸。冬资清流明寒澌。驱吾词章摇参差。居然时时潜蛟螭。吁嗟淳风长倾隳。葳蕤横遭冰霜欺。华甍颓兮摧芝栭。浑洪刳天犹垂洟。雷阗阗兮云淋漓。查牙咆咻蟠熊罴。星芒昏蒙疲兼眵。填膺风涛茫无涯。何当春山青緌緌。幽兮深兮鸣嘤咿。林禽泉鯈相诹咨。披襟当空凌嵚巇。翩翔无忧罹黏黐。睋嵯峨兮睎峣崎。风其民兮方醇醨。《酬王蜀子》清代·李宪噩—雅道谁能好，希声淡过琴。不逢千载士，空负一生心。古意常先得，闲情或对吟。从教尘世上，难更说知音。《中秋之夜风冷云浓月色暗淡几不可辨 其四》当代·何永沂—月到中秋却不明，难窥广宇浊和清。无知香桂无灵酒，听我低吟长啸声。《舟泊兰溪湖头市遇雨》宋代·姚勉—望灯投野市，冲雨泊征船。茅店不容客，柳堤聊枕舷。欹眠涛拍枕，起坐漏沾肩。夜半潇潇歇，推篷月在天。《夜泊》宋代·周密—月沉江路黑，傍岸已三更。知近人家宿，林西犬吠声。《一树梨花压海棠》宋代·苏轼—十八新娘八十郎，苍苍白发对红妆。鸳鸯被里成双夜，一树梨花压海棠。《 风流子为鹿城李三一寿 送张编修督学河南》明代·吴伟业—中原人物盛，征骖过、花发洛阳街。羡严助承明，连城建节，茂先机近，好士抡才。宾徒满，赋成誇授简，钟鼓绕繁台。嵩岳出云，郁葱千仞，浊河天际，屈注西来。凭高披襟处，千觞引醽醁，意气佳哉。回首当年献赋，綵笔亲裁。待尚书尺一，趋归视草，门盈桃李，学士高斋。领取玉堂佳话，黄阁重开。《新柳八首 其五 灵和》清代·邹德臣—当年忽忆张思曼，缕缕丝丝满露华。别殿风流移锦水，过江春色压莲花。萧疏只欲窥青琐，澹宕偏宜映碧纱。谁道一生无所诺，几回凤尾点黄麻。《澳门威尼斯人赌场》当代·熊盛元—一局何辞掷万金，樗蒱梦接大槐阴。民心国运都输尽，红烛呼卢懒再吟。《仁山五百罗汉赞》宋代·王庭圭—迦叶天中五百尊，目连罗睺皆骏奔。阿难啼哭佛日昏，谁为设法沙林园。帝释拥护六凿根，习气脱尽婆罗门。仁山金碧耀人天，瞻礼愿见前世缘。法螺一吹天上闻，还报十方罗汉恩。《和执中游山四诗 其三 岘山》宋代·彭汝砺—甘棠如众木，岘首如众山。燕人爱召公，公去不忍攀。襄阳思叔子，堕泪湿孱颜。至今山外溪，日夜波澜翻。如公章贡祠，亦在山水间。《送李仲特》宋代·洪刍—宾客愿见韩荆州，部曲犹思郭细侯。可是孔鸾垂塌翼，行看骐骥踏长楸。谢公已蜡登山屐，范蠡难维泛海舟。当复睽离还惜别，山中犹得从公游。《山居四时词 其四》明代·徐熥—墙北梅枝破玉，地中葭管飞灰。炉烬呼童续火，雪深邀客衔杯。《禁系省咎与傅生》明代·夏原吉—端笏龙墀三十年，心持冰檗日乾乾。宁知卞玉青蝇污，犹幸秦台宝镜悬。夜枕悠悠萱草梦，晴窗耿耿鹡鸰篇。天门何日金鸡出，鹏翼重看万里骞。《诉衷情·眉意》宋代·欧阳修—清晨帘幕卷轻霜。呵手试梅妆。都缘自有离恨，故画作远山长。思往事，惜流芳。易成伤。拟歌先敛，欲笑还颦，最断人肠。《村舍》宋代·陆游—露草乾时儿牧羊，朝日出时女采桑。一床絮被千万足，不解城中有许忙。《炊烟》近代·陈湋—炊烟暧黄叶，踏石沿溪上。破屋寂无人，隔岭闻樵唱。《芍药》宋代·李覯—斜月正当楼，香雾压城重。起傍小兰行，花亦方大梦。《王安之朝议蛙乐轩》宋代·范纯仁—群响本无异，悲欢由感怀。蛙鸣得其所，人乐与之偕。既泯物我念，宁烦丝竹谐。谁能同此适，应亦少朋侪。《塞鸿秋·春情》元代·张可久—疏星淡月秋千院，愁云恨雨芙蓉面。伤情燕足留红线，恼人鸾影闲团扇。兽炉沉水烟，翠沼残花片。一行写入相思传。《咏煤炭》明代·于谦—凿开混沌得乌金，藏蓄阳和意最深。爝火燃回春浩浩，洪炉照破夜沉沉。鼎彝元赖生成力，铁石犹存死后心。但愿苍生俱饱暖，不辞辛苦出山林。《渭川田家》唐代·王维—斜阳照墟落，穷巷牛羊归。(斜阳 一作：斜光)野老念牧童，倚杖候荆扉。雉雊麦苗秀，蚕眠桑叶稀。田夫荷锄至，相见语依依。即此羡闲逸，怅然吟式微。《中秋与僚佐登江陵郡城观月》宋代·张栻—凉意今年早，蟾光七泽多。凭栏共怀古，拥袂独高歌。风物关山远，功名岁月过。一樽聊复尔，於此兴如何。《渔家傲·门掩新阴孤馆静》宋代·张炎—门掩新阴孤馆静。杨花却解来相趁。几日方知因酒病。无憀甚。脱巾挂壁将书枕。见说红堆满径。不知何处游人盛。自笑扁舟犹未定。清和近。寻诗已约兰陵令。《忆旧述今，次晓沧见赠十绝句 其四》清代·丘逢甲—冠裳全异昔时观，筹保东藩力已殚。海上贡貂稀閒使，诏书行不到三韩。《北青萝》唐代·李商隐—残阳西入崦，茅屋访孤僧。落叶人何在，寒云路几层。 独敲初夜磬，闲倚一枝藤。世界微尘里，吾宁爱与憎。《花县霞觞八景为王明府赋 其三 罗浮炼丹》明代·李孙宸—东南富名山，罗浮佐衡霍。悠邈涨海外，仙灵于焉托。眷兹神仙令，栖真炼大药。觉世有真言，要旨在抱朴。穆如播仙风，岭表畅玄漠。《鼷鼠篇》清代·董文涣—鼷鼠食牛，维口实甘。角之觓觓。爰饱爰馋。岂不觳觫，乃饵以餂。匪惟忘苦，反嬉而恬。一恬一齧，用售其贪。牛身如叶，鼠口如蚕茧。栗有尽，果腹未厌。剥肤孔亟，以痛厥心。牟焉长号，命随以斩。嗟尔利口，君子何堪。履霜有始，由来者渐。夫焉处之，不恶而严。《鸬鹚石》明代·屈大均—望望鸬鹚似，双飞直至今。细微元地胏，浮定总波心。势得三江险，根应百丈深。不须过滟滪，舟楫已沉吟。《题菊》明代·杨士奇—秋霜既肃，黄花始妍。爰掇爰餐，聊可永年。《濯足万里流》宋代·朱熹—褰裳缘碧涧，濯足憩清幽。却拂千岩石，聊乘万里流。氛埃随脱屣，步武欲横秋。极目沧江晚，烟波殊未休。《京师夜坐》明代·袁宏道—兀坐酲酲闷，读书字字难。竹枯知凤馁，瓶涩验天寒。事往心方省，穷来交渐宽。微官犹窘我，赢马日长安。《解语花 黄葵》清代·李符—苞含鸦额，萼吐莺衣，娟娟露华晓濯。麝菊疑开，近篱根、挑蠹认时还错。迎风婉约，刚占得、雕栏一角。绿鬓捧来金盏侧，思泻香醪酌。邻墙飞度媚蝶，松粉乍匀，黏办有谁觉。敛向斜阳，甚芳心、偏怯夜来蟾魄。香闺忆昨。织罢流黄褰翠箔。说道似他颜色好，裁剪秋衫著。《久客山中》清代·牛焘—踯躅花间麦穗齐，霜林又见蔓菁肥。□□□□□□□，珊碧山人久未归。《读南园五先生集感赋 其一》明代·岑徵—曲江遗大雅，高庙播文明。岂意开元后，重闻正始声。吴闽咸避席，关洛仰前型。叹息南园地，悲风蔓草平。《闻东山先生奉都宪之命修理黄河》明代·陈宪章—疏凿纷更日已多，乾坤无奈一黄河。天生会有龙门手，人世空传《瓠子歌》。《临溪送别诗》南北朝·谢朓—怅望南浦时，徙倚北梁步。叶上凉风初，日隐轻霞暮。荒城迥易阴，秋溪广难渡。沫泣岂徒然，君子行多露。《望庐山瀑布水二首》唐代·李白—西登香炉峰，南见瀑布水。挂流三百丈，喷壑数十里。 欻如飞电来，隐若白虹起。初惊河汉落，半洒云天里。 仰观势转雄，壮哉造化功。海风吹不断，江月照还空。 空中乱潈射，左右洗青壁。飞珠散轻霞，流沫沸穹石。 而我乐名山，对之心益闲。无论漱琼液，还得洗尘颜。 且谐宿所好，永愿辞人间。 日照香炉生紫烟，遥看瀑布挂前川。 飞流直下三千尺，疑是银河落九天。《阮郎归·初夏》宋代·苏轼—绿槐高柳咽新蝉。薰风初入弦。碧纱窗下水沈烟。棋声惊昼眠。(水沈 一作 水沉） 微雨过，小荷翻。榴花开欲然。玉盆纤手弄清泉。琼珠碎却圆。《次韵裴库部二月二日游傅园》宋代·刘攽—二月二日春意动，东风生物来无垠。苦怜清济不如古，却爱小园方及辰。谷鸟出声已脱俗，林花一枝疑占新。银壶担酒马驮妓，莫辜乘兴宁伤频。《贺收复秦原诸州诗》唐代·白敏中—一诏皇城四海颁，丑戎无数束身还。戍楼吹笛人休战，《浣溪沙 其六》清代·严绳孙—瘦损腰支不奈愁。扇欹灯背晚庭幽。不如眠去梦温柔。昨夜凉风生玉砌，旧时明月在兰舟。一生真得几回眸。《寄李儋元锡》唐代·韦应物—去年花里逢君别，今日花开又一年。世事茫茫难自料，春愁黯黯独成眠。身多疾病思田里，邑有流亡愧俸钱。闻道欲来相问讯，西楼望月几回圆。《金刚随机无尽颂·庄严净土分第十》宋代·释印肃—昔日然灯所，见闻非我语。方成授记因，达道超今古。《招同官游东园》宋代·王安石—青青石上檗，霜至亦已凋。冉冉水中蒲，尔生信无聊。感此岁云晚，欲欢念谁邀。嘉我二三子，为回东城镳。幽菊尚可泛，取鱼系榆条。毋为百年忧，一日以逍遥。《寄题钦惟心山房三首 其二》元代·张翥—朱方有真子，心印悟南宗。奏乐惟天女，听经化海龙。香凝行道席，灯照著衣钟。犹厌依城市，开门别种松。《仗锡山中》宋代·释文珦—雨过春山薇蕨长，晓随樵子穿云上。贪看岩头瀑布飞，坐来忘却青藜杖。《寄何尹 其一》明代·胡奎—越人不识燕山雪，接得瑶花掌上看。不是烧丹句漏令，如何禁得许多寒。《黄海歌》清代·王摅—我所居兮在海滨，未登高丘望远海。行入深山尽是山，银台金阙瞻安在？昨投汤院雨翻盆，电激雷轰众壑奔。兹山雨后当铺海，旋因观海登天门。天门削成去天尺，历尽危梯上绝壁。弥勒龛中一宿留，晓起白云千里积。非烟非雾铺虚空，时为车盖时为龙。诸峰没趾渐及顶，初由肤寸弥寰中。天吴仿佛舞其下，万里无际连苍穹。是时罡风吹蓬蓬，听如击鼓冯夷宫。更疑射蛟海水赤，一轮照曜扶桑东。须臾解駮浪纹静，玉池开放千芙蓉。人间万事皆桑田，惟斯亘古无变迁。尘寰局蹐真可怜，胡弗蹈海如鲁连。三山驱走置眼前，对之欲往心悠然。长愿采药山中眠，朝朝来往蓬莱巅。帝乡未遂平生志，从此浮槎天汉边。《即席呈赵大资》宋代·苏泂—裴公非绿野，白傅喜青山。富贵何如老，功名不似闲。半生知己地，每见立谈间。岁岁须来省，从教载雪还。《江上即事柬云衢王徵士》明代·刘崧—残霞夹树红于火，寒水无波黑似冰。溪獭衔鱼穿断港，野禽啼雨上枯藤。舟前风濑馀千里，屋上云山出几层。岁晏独悲成濩落，楼高还许共栖凭。《了恩典座》宋代·释祖钦—十二时中，承谁恩力。俯仰折旋，不须外觅。著衣吃饭，一了便了。开眼天明，是谁不晓。大地沙门只眼睛，丈六金身一茎草。《题温日观蒲萄 其二》元代·蓝智—开士名流温日观，最能泼墨作蒲萄。君家此本何年物，仿佛前人笔格高。《赠徐郎诗》南北朝·费昶—汉水如鸡，昆山抵鹊。维皇多士，譬兹珠璞。皎皎名驹，昂昂野鹤。思发泉涌，纸飞云落。射策除郎，明经拜爵。家盈鞶帨，人有丹雘。车载斗量，束之高阁。并海之斥，奕叶才雄。北邻稷下，南接淹中。礼无变俗，乐有正风。舆人善诵，君子固穷。坐腰青紫，俯拾三公。曰子大夫，有声有度。山东只立，关西独步。奋翮高云，扬镳远路。王侯十辟，英杰三顾。貌若断山，心如武库。昔闻旧矣，寤寐咏歌。我刺未书，君骖肯过。爱而不见，独抱萦波。晨瞻洛汭，夕望江沱。方年已叔，乃遇萧何。何用好仁，从游则变。何用祛鄙，万顷斯见。子亦绝伦，争驱前彦。斧藻其德，雕龙其绚。殷勤胶漆，留连琴酒。居徒壁立，妪亦粗丑。纺绩江南，躬耕谷口。庭中三径，门前五柳。子若弹冠，余当结绶。《送李山人往湘中》唐代·黄滔—汉渚往湘川，乘流入远天。新秋无岸水，明月有琴船。《渔家傲·平岸小桥千嶂抱》宋代·王安石—平岸小桥千嶂抱。柔蓝一水萦花草。茅屋数间窗窈窕。尘不到。时时自有春风扫。午枕觉来闻语鸟。欹眠似听朝鸡早。忽忆故人今总老。贪梦好。茫然忘了邯郸道。《次韵宋南伯见贻之什》宋代·郭印—衰迟来作邑，劳苦剧万状。朝朝趁衙参，敛版趋琅蹡。病骥耳双垂，兰筋困衔鞅。饥鹰长附人，六翮空韝上。缅思陶彭泽，解绶一何壮。归去事田园，林木施帏帐。邻曲喜过从，时节争馈饷。高山与流水，无日不寻访。况逢桃李春，协气郊原盎。或携古筇行，或放孤舟漾。我欲追其踪，卜筑依清旷。三径落松花，四墙围竹筤。缚桥架斜川，凿户延层嶂。长笛月下吹，逸响从风飏。兴来携野老，烂醉倾村酿。便足了一生，折腰宁肯强。十年计未遂，口腹成魔障。蹉跎镜中秋，白发不相放。新交得山涛，磊落多识量。志趣傥能同，斯文未沦丧。《真州杂赋》宋代·文天祥—公卿北去共低眉，世事兴亡付不知。不是谋归全赵璧，东南那个是男儿。《史明古见访》明代·沈周—春来开门见新燕，故人春来亦相见。燕子不肯嫌贫家，破屋还劳故人眷。烧灯屋下照白胡，高谈雄辨如壮夫。且言老境知己少，感慨满怀人事殊。常当有酒开口笑，君来我往亦须要。愿从君言不敢违，肯作西飞伯劳东飞燕。《次韵游宝华寺》明代·戴良—失脚江湖鬓欲华，寻僧姑啜赵州茶。卓泉不复闻飞锡，说法空传见雨花。水乐隔林迷梵呗，云衣入户乱袈裟。同游赖有兰台客，时出新诗斗彩霞。《画 其二 巢父许由》元代·凌云翰—清谈又复到巢由，洗耳元非况饮牛。尧舜得人天下事，画师那识帝心忧。《春日偶作》宋代·朱熹—闻道西园春色深，急穿芒屩去登临。千葩万蕊争红紫，谁识乾坤造化心。《红梅八首 其八》清代·华蘅芳—危楼一角月三更，酒态撩人半醉醒。短笛腔中愁落魄，卖花声里幸无名。烧残绛蜡心还热，披上绯衣色更明。可惜成荫先结子，不教飞燕试身轻。《次韵斯远二十六日三绝》宋代·赵蕃—春风去我孰能留，寒疾闻君顿已瘳。示以斜斜并整整，故知莫莫复休休。《扶南曲（四首）》明代·杨慎—淇上轻盈侣，巫阳缥缈仙。晚归因斗草，春困为秋千。罗帐含双笑，灯昏尚未眠。《高义园》清代·弘历—磴道下灵岩，名园寻高义。霁烟敛寥阔，韶光鬯明媚。载过文正祠，默读义田记。春和对芷兰，复缅后乐志。白云千载心，名山五经笥。我自勤政人，流连未可恣。乾惕意弥廑，智仁怀偶寄。《幽栖三首》宋代·苏籀—豹雾谷容晦，虎风林响寒。通宵喧涧濑，出日照岚峦。掩卷妨作乐，搘筇咏考槃。王孙有窟宅，吾道尚艰难。《次韵送林先生》明代·张羽（凤举）—时名江左薄夷吾，皦日中天藉手扶。盛节酬恩盟带砺，长生乞药问蓬壶。三边控吏遥迎马，五月归旌忽载途。□□□□□□□，□□□□□□□。《秋夜曲》唐代·王维—桂魄初生秋露微，轻罗已薄未更衣。银筝夜久殷勤弄，心怯空房不忍归。《蓦山溪（少孙咏鲁直长沙旧词，因次韵）》宋代·李之仪—青楼薄幸，已分终难偶。寻遍绮罗间，悄无个、眼中翘秀。江南春晓，花发乱莺飞，情渐透。休辞瘦。果有人相候。《神女赋》先秦·宋玉—楚襄王与宋玉游于云梦之浦，使玉赋高唐之事。其夜玉寝，果梦与神女遇，其状甚丽，玉异之。明日，以白王。王曰：“其梦若何？”玉对曰：“晡夕之后，精神恍忽，若有所喜，纷纷扰扰，未知何意？目色仿佛，乍若有记：见一妇人，状甚奇异。寐而梦之，寤不自识；罔兮不乐，怅然失志。于是抚心定气，复见所梦。”王曰：“状何如也？”玉曰：“茂矣美矣，诸好备矣。盛矣丽矣，难测究矣。上古既无，世所未见，瑰姿玮态，不可胜赞。其始来也，耀乎若白日初出照屋梁；其少进也，皎若明月舒其光。须臾之间，美貌横生：晔兮如华，温乎如莹。五色并驰，不可殚形。详而视之，夺人目精。其盛饰也，则罗纨绮绩盛文章，极服妙采照万方。振绣衣，被袿裳，秾不短，纤不长，步裔裔兮曜殿堂，忽兮改容，婉若游龙乘云翔。嫷披服，侻薄装，沐兰泽，含若芳。性合适，宜侍旁，顺序卑，调心肠。”王曰：“若此盛矣，试为寡人赋之。”玉曰：“唯唯。”夫何神女之姣丽兮，含阴阳之渥饰。披华藻之可好兮，若翡翠之奋翼。其象无双，其美无极；毛嫱鄣袂，不足程式；西施掩面，比之无色。近之既妖，远之有望，骨法多奇，应君之相，视之盈目，孰者克尚。私心独悦，乐之无量；交希恩疏，不可尽畅。他人莫睹，王览其状。其状峨峨，何可极言。貌丰盈以庄姝兮，苞温润之玉颜。眸子炯其精朗兮，瞭多美而可视。眉联娟以蛾扬兮，朱唇地其若丹。素质干之实兮，志解泰而体闲。既姽婳于幽静兮，又婆娑乎人间。宜高殿以广意兮，翼故纵而绰宽。动雾以徐步兮，拂声之珊珊。望余帷而延视兮，若流波之将澜。奋长袖以正衽兮，立踯躅而不安。澹清静其兮，性沉详而不烦。时容与以微动兮，志未可乎得原。意似近而既远兮，若将来而复旋。褰余而请御兮，愿尽心之。怀贞亮之清兮，卒与我兮相难。陈嘉辞而云对兮，吐芬芳其若兰。精交接以来往兮，心凯康以乐欢。神独亨而未结兮，魂茕茕以无端。含然诺其不分兮，扬音而哀叹！薄怒以自持兮，曾不可乎犯干。于是摇佩饰，鸣玉鸾；奁衣服，敛容颜；顾女师，命太傅。欢情未接，将辞而去；迁延引身，不可亲附。似逝未行，中若相首；目略微眄，精采相授。志态横出，不可胜记。意离未绝，神心怖覆；礼不遑讫，辞不及究；愿假须臾，神女称遽。徊肠伤气，颠倒失据，黯然而暝，忽不知处。情独私怀，谁者可语？惆怅垂涕，求之至曙。《和晋陵陆丞早春游望》唐代·杜审言—独有宦游人，偏惊物候新。云霞出海曙，梅柳渡江春。淑气催黄鸟，晴光转绿蘋。忽闻歌古调，归思欲沾巾。《菩萨蛮·花明月暗笼轻雾·五代》李煜—花明月暗笼轻雾，今宵好向郎边去。刬袜步香阶，手提金缕鞋。画堂南畔见，一向偎人颤。奴为出来难，教君恣意怜。《哥舒歌》唐代·西鄙人—北斗七星高，哥舒夜带刀。至今窥牧马，不敢过临洮。《点绛唇·桃源》宋代·秦观—醉漾轻舟，信流引到花深处。尘缘相误，无计花间住。 烟水茫茫，千里斜阳暮。山无数，乱红如雨。不记来时路。《西施滩》唐代·崔道融—宰嚭亡吴国，西施陷恶名。浣纱春水急，似有不平声。《杂诗四首 其四》清代·林朝崧—吟虫唧唧近窗纱，银汉无声缺月斜。一阵香风扑襟袖，隔墙开遍素馨花。《浣溪沙 其二 芳草》清代·宋琬—乍暖犹寒二月天。玉楼长抱博山眠。沈香火冷少人添。残雪才消春鸟哢，画阑干外草芊绵。几时青得到郎边。《宿渔家》唐代·李咸用—促杼声繁萤影多，江边秋兴独难过。云遮月桂几枝恨，《题追风图》元代·郭钰—百金曾买枥上驹，权奇神骏人间无。奚官绝力相控制，出门已空千里途。大明殿前早朝罢，扬鞭半是追风者。君不见狒狼献天马，白发江南今见画。《滕王阁感怀》宋代·王安国—滕王平昔好追游，高阁依然枕碧流。胜地几经兴废事，夕阳偏照古今愁。城中树碧千家市，天际人归一叶舟。极目烟波吟不尽，西山重叠乱云浮。《蓬州杜使君洪道屡称我于诸公闻之愧甚赋诗答谢之》宋代·唐庚—去天一尺古蓬州，年来除守得胜流。渠家本是城南杜，诗律贤我三千筹。如此才高却解事，入眼人才皆可意。他邑犹分刺史天，片言每为将军地。故应怜我退无田，力相推挽令向前。傍人闻说皆抚掌，竹竿那使鲇鱼缘。《溪上春望》唐代·罗邺—无端溪上看兰桡，又是东风断柳条。双鬓多于愁里镊，《人鬼吟》宋代·邵雍—既人能事人，又焉能事鬼。人鬼虽不同，其理何尝异。《山中雪》宋代·释文珦—中宵霰雪零，寒气晓来凝。崖树当中折，山池到底冰。芎糜强食肉，松炎胜添缯。篱户牢关上，何人哕得譍。《喜雨亭记》宋代·苏轼—亭以雨名，志喜也。古者有喜，则以名物，示不忘也。周公得禾，以名其书；汉武得鼎，以名其年；叔孙胜敌，以名其子。其喜之大小不齐，其示不忘一也。予至扶风之明年，始治官舍。为亭于堂之北，而凿池其南，引流种木，以为休息之所。是岁之春，雨麦于岐山之阳，其占为有年。既而弥月不雨，民方以为忧。越三月，乙卯乃雨，甲子又雨，民以为未足。丁卯大雨，三日乃止。官吏相与庆于庭，商贾相与歌于市，农夫相与忭于野，忧者以喜，病者以愈，而吾亭适成。于是举酒于亭上，以属客而告之，曰：“五日不雨可乎？”曰：“五日不雨则无麦。”“十日不雨可乎？”曰：“十日不雨则无禾。”“无麦无禾，岁且荐饥，狱讼繁兴，而盗贼滋炽。则吾与二三子，虽欲优游以乐于此亭，其可得耶？今天不遗斯民，始旱而赐之以雨。使吾与二三子得相与优游以乐于此亭者，皆雨之赐也。其又可忘耶？”既以名亭，又从而歌之，曰：“使天而雨珠，寒者不得以为襦；使天而雨玉，饥者不得以为粟。一雨三日，伊谁之力？民曰太守。太守不有，归之天子。天子曰不然，归之造物。造物不自以为功，归之太空。太空冥冥，不可得而名。吾以名吾亭。” 《赋得同江华令贯之黄兄游阳华岩一篇》宋代·练潜夫—万里苍山麓，阳华古洞天。晨光迎海日，昼暝入溪烟。穴窾蛟龙蛰，峰巉鬼魅镌。初筵堂半辟，末势霤孤穿。玉乳垂虚窦，金沙引漫泉。栏危浮绝壁，庋迥跨遥川。隐约烧丹灶，横斜种玉田。刿桐鱼烛烛，挝石鼓鼘鼘。翠羽岩蕉静，玄幢石桂圆。扪穹藤黝纠，衬步草茵绵。暂止苏门啸，来因叶县仙。篮舆收弱屐，桂楫荡轻舷。胜赏平生兴，寻幽最可怜。奇游陵宇宙，班坐馥兰荃。谷鸟酤新酿，松风韵古弦。祇应销永昼，何用蠹尘编。蒋赋初无得，元铭久更妍。留连资旷士，吟咏属高贤。尘土闲中厌，山林老更便。临分凉月白，回首正依然。《晨兴》唐代·白居易—宿鸟动前林，晨光上东屋。铜炉添早香，纱笼灭残烛。《与夏十二登岳阳楼》唐代·李白—楼观岳阳尽，川迥洞庭开。雁引愁心去，山衔好月来。云间连下榻，天上接行杯。醉后凉风起，吹人舞袖回。《更漏子·玉炉香》唐代·温庭筠—玉炉香，红蜡泪，偏照画堂秋思。眉翠薄，鬓云残，夜长衾枕寒。梧桐树，三更雨，不道离情正苦。一叶叶，一声声，空阶滴到明。《司马光好学》宋代·朱熹—司马温公幼时，患记问不若人。群居讲习，众兄弟既成诵，游息矣；独下帷绝编，迨能倍诵乃止。用力多者收功远，其所精诵，乃终身不忘也。温公尝言：“书不可不成诵。或在马上，或中夜不寝时，咏其文，思其义，所得多矣。”（选自朱熹编辑的《三朝名臣言行录》）《送契公文出使高丽还京师》明代·袁华—煌煌龙节海东还，不易冠裳立笋班。惟用一言通绝域，何须三箭定天山。陪臣奉表梯航至，异姓封王诰印颁。陆贾当年成底事，宝刀游骑未吾悭。《雨中花》元代·王哲—金菊初开，银蟾渐显，新蕊皓色为俦。绽清芳空外，素魄深秋。便谨按中央雅致，又应当、望夜圆周。称予家赏玩，正许邀枝，迎照琼楼。堪餐秀色艳，好铺明卧影，两两相酬。顿省悟灵英，玉兔因由。馥郁盈盈，喷喷婵娟莹莹悠。遇重阳七八，香传三岛，光满十洲。《杂感六首 其一》宋代·陆游—病卧践衰境，躬耕归故园。怒蛙号废沼，妖鵩啸荒村。里巷鱼餐薄，坊场黍酒浑。相逢欲话旧，意极转忘言。《寄楼恪斋馆人两黄丈》宋代·董嗣杲—四明山水秀，二老器能殊。语剧欲流涕，吟清谩撚须。林香传竹醉，溪影写藤枯，愧我卑微者，无阶助远图。《太平山行》明代·程敏政—江南风土最怡情，临水人家分外清。轻棹野航如使马，密栽高竹似连城。好山隔岸开真画，绝涧流泉奏古笙。北去定应劳梦想，题诗留与白鸥盟。《舟暮对秋山有感》明代·郭之奇—清溪含素秋，荡漾令人愁。如何碧山色，萧条对此流。霜叶飞斜照，疏烟萦晚洲。坐对兰馨远，兼叹桂枝樛。沿芳空有怨，攀援未能留。伤心榛棘满，丛薄共回揫。虽分苍与翠，莽没非所求。日暮不自聊，蟪蛄鸣啾啾。《题介堪夫子白描水仙图二首》当代·金鉴才—画笔匆匆鹤已仙，廿年愧我赋吟笺。也知供养非能事，浣得清清一道泉。《寄成都赵资政》宋代·文同—才承宠诏联公鼎，便谒除书别帝阍。万口一词歌盛德，四年三度福遐藩。已为魁垒无双士，更入摩诃不二门。应笑临邛病痟客，最先参见在江原。《奉酬陈宫教》宋代·白玉蟾—落魄逍遥一醉仙，笑携藜杖夕阳边。三年睡法应须得，九蕴仙方妙不传。骤雨猛催今日作，老苔为锁异时镌。偶来水绿红花野，自与庐山亦有缘。《梦李白二首·其一》唐代·杜甫—死别已吞声，生别常恻恻。江南瘴疠地，逐客无消息。故人入我梦，明我长相忆。恐非平生魂，路远不可测。魂来枫林青，魂返关塞黑。君今在罗网，何以有羽翼。落月满屋梁，犹疑照颜色。水深波浪阔，无使蛟龙得。(版本一)死别已吞声，生别常恻恻。江南瘴疠地，逐客无消息。故人入我梦，明我长相忆。君今在罗网，何以有羽翼。恐非平生魂，路远不可测。魂来枫林青，魂返关塞黑。落月满屋梁，犹疑照颜色。水深波浪阔，无使蛟龙得。(版本二)《柳枝词》宋代·郑文宝—亭亭画舸系春潭，直到行人酒半酣。不管烟波与风雨，载将离恨过江南。《绸缪》先秦·佚名—绸缪束薪，三星在天。今夕何夕，见此良人？子兮子兮，如此良人何？绸缪束刍，三星在隅。今夕何夕，见此邂逅？子兮子兮，如此邂逅何？绸缪束楚，三星在户。今夕何夕，见此粲者？子兮子兮，如此粲者何？《潼关吏》唐代·杜甫—士卒何草草，筑城潼关道。大城铁不如，小城万丈余。借问潼关吏：修关还备胡？要我下马行，为我指山隅：连云列战格，飞鸟不能逾。胡来但自守，岂复忧西都。丈人视要处，窄狭容单车。艰难奋长戟，万古用一夫。哀哉桃林战，百万化为鱼。请嘱防关将，慎勿学哥舒！《夏夜叹》唐代·杜甫—永日不可暮，炎蒸毒我肠。安得万里风，飘飖吹我裳。昊天出华月，茂林延疏光。仲夏苦夜短，开轩纳微凉。虚明见纤毫，羽虫亦飞扬。物情无巨细，自适固其常。念彼荷戈士，穷年守边疆。何由一洗濯，执热互相望。竟夕击刁斗，喧声连万方。青紫虽被体，不如早还乡。北城悲笳发，鹳鹤号且翔。况复烦促倦，激烈思时康。《浪淘沙令·伊吕两衰翁》宋代·王安石—伊吕两衰翁，历遍穷通。一为钓叟一耕佣。若使当时身不遇，老了英雄。汤武偶相逢，风虎云龙。兴王只在谈笑中。直至如今千载后，谁与争功！《集渊明句题李中甫员外稼亭》元代·黄溍—东方有一士，客养千金躯。束带听鸣鸡，出则陪文舆。代耕本非望，暂与田园疏。田园日梦想，投冠旋旧墟。兴言在兹春，新畴复应畬。田父有好怀，过门更相呼。披草共来往，履历周故居。悠悠待秋稼，时还读我书。虽未量岁功，栖迟固多娱。此事真复乐，此语真不虚。饯送倾皇朝，归子念前涂。前涂当几许，直至东海隅。古时功名士，事事在中都。遥遥沮溺心，君情定何如。《张衡传》南北朝·范晔—张衡字平子，南阳西鄂人也。衡少善属文，游于三辅，因入京师，观太学，遂通五经，贯六艺。虽才高于世，而无骄尚之情。常从容淡静，不好交接俗人。永元中，举孝廉不行，连辟公府不就。时天下承平日久，自王侯以下，莫不逾侈。衡乃拟班固《两都》作《二京赋》，因以讽谏。精思傅会，十年乃成。大将军邓骘奇其才，累召不应。衡善机巧，尤致思于天文、阴阳、历算。安帝雅闻衡善术学，公车特征拜郎中，再迁为太史令。遂乃研核阴阳，妙尽璇玑之正，作浑天仪，著《灵宪》、《算罔论》，言甚详明。顺帝初，再转，复为太史令。衡不慕当世，所居之官辄积年不徙。自去史职，五载复还。阳嘉元年，复造候风地动仪。以精铜铸成，员径八尺，合盖隆起，形似酒尊，饰以篆文山龟鸟兽之形。中有都柱，傍行八道，施关发机。外有八龙，首衔铜丸，下有蟾蜍，张口承之。其牙机巧制，皆隐在尊中，覆盖周密无际。如有地动，尊则振龙，机发吐丸，而蟾蜍衔之。振声激扬，伺者因此觉知。虽一龙发机，而七首不动，寻其方面，乃知震之所在。验之以事，合契若神。自书典所记，未之有也。尝一龙机发而地不觉动，京师学者咸怪其无征。后数日驿至，果地震陇西，于是皆服其妙。自此以后，乃令史官记地动所从方起。时政事渐损，权移于下，衡因上疏陈事。后迁侍中，帝引在帷幄，讽议左右。尝问天下所疾恶者。宦官惧其毁己，皆共目之，衡乃诡对而出。阉竖恐终为其患，遂共谗之。衡常思图身之事，以为吉凶倚仗，幽微难明。乃作《思玄赋》以宣寄情志。永和初，出为河间相。时国王骄奢，不遵典宪；又多豪右，共为不轨。衡下车，治威严，整法度，阴知奸党名姓，一时收禽，上下肃然，称为政理。视事三年，上书乞骸骨，征拜尚书。年六十二，永和四年卒。《河源万绿湖口占》当代·陈永正—万山成一绿，万绿成一湖。一湖静万籁，天地闻噏呼。《次韵呈刘立道宣谕二首 其二》宋代·王庭圭—使星光出太微庭，马上风云日下生。斧钺疑从霄汉落，丝纶如被衮衣荣。欢迎道路初颁诏，威詟奸雄不动声。谁识张纲最年少，耆儒空愧旧知名。《和晏太尉早夏》宋代·宋祁—寂寥春花尽，岑蔚夏阴稠。舌反禽稀弄，头昂麦并秋。直宜处台榭，稍欲厌巾鞲革换巾}。可待蒲葵直，思从谢傅游。《拜大忠祠回咏木棉花 其二》清代·丘逢甲—阳枢星化木森森，撑拄南天夜不阴。赤制待除花九锡，紫琼分琢玉千林。五云拥护朝天面，万烛光明坠地心。锦绣江山春一统，西台朱鸟莫哀吟。《秋晚》明代·赵完璧—孤城秋老欲黄昏，扶杖閒阶踏藓痕。芳咀落英来砌畔，吟听促织傍篱根。微风病叶先投地，斜日寒烟半在门。诗景满庭人独倚，飞鸿送尽水南村。《出湖见山》明代·祝允明—长湖方出口，一带横青山。行处必如此，何云出世閒。《寄蘧行素》明代·胡居仁—归儒峰下读书堂，势利纷纷已两忘。窗外梅花初破雪，檐前松竹几经霜。岂于末学矜多智，肯向遗经识大方。何日重来酬旧约，力扶吾道正天常。《春晚小园》宋代·刘敞—岁华一何速，春物俱已老。绿柳低映墙，皋兰生满道。郊居止幽旷，野色慰怀抱。入鸟不乱群，闭门但却埽。平生佯狂性，更觉高卧好。不及古之人，吾谁玩芳草。《次韵子瞻和渊明拟古》宋代·苏辙—客居远林薄，依墙种杨柳。归期未可必，成阴定非久。邑中有佳士，忠信可与友。相逢话禅寂，落日共杯酒。艰难本何求，缓急肯相负。故人在万里，不复为薄厚。米尽鬻衣裳，时劳问无有。《归园田居·其四》魏晋·陶渊明—久去山泽游，浪莽林野娱。试携子侄辈，披榛步荒墟。徘徊丘垄间，依依昔人居。井灶有遗处，桑竹残朽株。借问采薪者，此人皆焉如？薪者向我言，死没无复余。一世异朝市，此语真不虚。人生似幻化，终当归空无。《赫曦台四景·薄暮明霞》宋代·熊禾—赫曦薄暮真奇绝，初到残阳复西没。仙霞山外何处山，五彩云霞互明灭。须臾群阴解剥尽，雨脚如麻渐开豁。冥冥勃勃不可留，空有残霞半天赤。《长歌行》唐代·王昌龄—旷野饶悲风，飕飕黄蒿草。系马倚白杨，谁知我怀抱。 所是同袍者，相逢尽衰老。北登汉家陵，南望长安道。 下有枯树根，上有鼯鼠窠。高皇子孙尽，千载无人过。 宝玉频发掘，精灵其奈何。人生须达命，有酒且长歌。《浪淘沙 其一 送春》清代·俞士彪—镇日闭帘栊。着甚情悰。一春总在病愁中。断送少年成白首，雨雨风风。新绿渐成丛。燕懒莺慵。拚将钿盒葬残红。嘱付明年重到此，莫又匆匆。《壬午元日》明代·游朴—九重凤纪履初新，万历鸿图又十春。玉帛五方同象译，衣冠三殿集鸡晨。充仪习见天颜喜，献岁遥闻寿语频。共道时清无一事，朝回且觅典衣邻。《偈颂一百六十首 其五十九》宋代·释宗杲—摩竭提国犹在半途，少室峰前全无巴鼻。谈玄说妙好肉剜疮，举古明今抛沙撒土。《偈颂一百六十首》宋代·释宗杲—大根大器大丈夫，不越一念了大事，三世诸佛立下风，此人堪作如来使。《壬戌》近代·吴寿彭—暌离卅载纷挈初，一晤终悭忧患馀。洙泗纵然隔精爽，梦魂准拟同舞雩。交情慎重金相似，诗句温润玉不如。诵得遗编三百卷，伤予何以奠生刍。《沙丘城下寄杜甫》唐代·李白—我来竟何事，高卧沙丘城。城边有古树，日夕连秋声。鲁酒不可醉，齐歌空复情。思君若汶水，浩荡寄南征。《句》宋代·钱闻诗—今君试看锡山碑，天下何泉居第一。《临江仙·万里凉风收积雨》宋代·倪偁—万里凉风收积雨，一天晴碧新开。暮云归尽绝纤埃。金波明静夜，玉露湿苍苔。坐有霜髯诗酒客，平生见月衔杯。传闻丹诏日边来。莫辞通夕醉，对景且徘徊。《西河 寄题曹纕蘅借槐庐图》清代·周岸登—槐可借。三公旧秩休讶。槐安大国好疏封，梦梁更写。赤烟郁律孑伤麟，删诗还正风雅。似因树分秀野。隔墙翠影交亚。盘蜗负壳亦吾庐，燕欣大厦。道衰迹熄起诗龛，觚棱残泪沾洒。偶来胜友喜共话。倦摊书、邻树阴下。漫比雒中耆社。说南柯、梦觉东华，情惹延月开尊，忙边把。《浣溪沙·堤上游人逐画船》宋代·欧阳修—堤上游人逐画船，拍堤春水四垂天。绿杨楼外出秋千。白发戴花君莫笑，六幺催拍盏频传。人生何处似尊前！《秋兴八首》唐代·杜甫—玉露凋伤枫树林，巫山巫峡气萧森。江间波浪兼天涌，塞上风云接地阴。丛菊两开他日泪，孤舟一系故园心。寒衣处处催刀尺，白帝城高急暮砧。夔府孤城落日斜，每依北斗望京华。听猿实下三声泪，奉使虚随八月槎。画省香炉违伏枕，山楼粉堞隐悲笳。请看石上藤萝月，已映洲前芦荻花。千家山郭静朝晖，日日江楼坐翠微。信宿渔人还泛泛，清秋燕子故飞飞。匡衡抗疏功名薄，刘向传经心事违。同学少年多不贱，五陵衣马自轻肥。闻道长安似弈棋，百年世事不胜悲。王侯第宅皆新主，文武衣冠异昔时。直北关山金鼓振，征西车马羽书驰。鱼龙寂寞秋江冷，故国平居有所思。蓬莱宫阙对南山，承露金茎霄汉间。西望瑶池降王母，东来紫气满函关。云移雉尾开宫扇，日绕龙鳞识圣颜。一卧沧江惊岁晚，几回青琐点朝班。瞿塘峡口曲江头，万里风烟接素秋。花萼夹城通御气，芙蓉小苑入边愁。珠帘绣柱围黄鹄，锦缆牙樯起白鸥。回首可怜歌舞地，秦中自古帝王州。昆明池水汉时功，武帝旌旗在眼中。织女机丝虚夜月，石鲸鳞甲动秋风。波漂菰米沉云黑，露冷莲房坠粉红。关塞极天惟鸟道，江湖满地一渔翁。昆吾御宿自逶迤，紫阁峰阴入渼陂。香稻啄馀鹦鹉粒，碧梧栖老凤凰枝。佳人拾翠春相问，仙侣同舟晚更移。彩笔昔曾干气象，白头吟望苦低垂。《酌贪泉》魏晋·吴隐之—古人云此水，一歃怀千金。试使夷齐饮，终当不易心。《水调歌头·游览》宋代·黄庭坚—瑶草一何碧，春入武陵溪。溪上桃花无数，枝上有黄鹂。我欲穿花寻路，直入白云深处，浩气展虹霓。只恐花深里，红露湿人衣。坐玉石，倚玉枕，拂金徽。谪仙何处？无人伴我白螺杯。我为灵芝仙草，不为朱唇丹脸，长啸亦何为？醉舞下山去，明月逐人归。《触龙说赵太后》先秦·刘向—赵太后新用事，秦急攻之。赵氏求救于齐，齐曰：“必以长安君为质，兵乃出。”太后不肯，大臣强谏。太后明谓左右：“有复言令长安君为质者，老妇必唾其面。”左师触龙言愿见太后。太后盛气而揖之。入而徐趋，至而自谢，曰：“老臣病足，曾不能疾走，不得见久矣。窃自恕，而恐太后玉体之有所郄也，故愿望见太后。”太后曰：“老妇恃辇而行。”曰：“日食饮得无衰乎？”曰：“恃粥耳。”曰：“老臣今者殊不欲食，乃自强步，日三四里，少益耆食，和于身。”太后曰：“老妇不能。”太后之色少解。左师公曰：“老臣贱息舒祺，最少，不肖；而臣衰，窃爱怜之。愿令得补黑衣之数，以卫王宫。没死以闻。”太后曰：“敬诺。年几何矣？”对曰：“十五岁矣。虽少，愿及未填沟壑而托之。”太后曰：“丈夫亦爱怜其少子乎？”对曰：“甚于妇人。”太后笑曰：“妇人异甚。”对曰：“老臣窃以为媪之爱燕后贤于长安君。”曰：“君过矣！不若长安君之甚。”左师公曰：“父母之爱子，则为之计深远。媪之送燕后也，持其踵，为之泣，念悲其远也，亦哀之矣。已行，非弗思也，祭祀必祝之，祝曰：‘必勿使反。’岂非计久长，有子孙相继为王也哉？”太后曰：“然。”左师公曰：“今三世以前，至于赵之为赵，赵王之子孙侯者，其继有在者乎？”曰：“无有。”曰：“微独赵，诸侯有在者乎？”曰：“老妇不闻也。”“此其近者祸及身，远者及其子孙。岂人主之子孙则必不善哉？位尊而无功，奉厚而无劳，而挟重器多也。今媪尊长安君之位，而封之以膏腴之地，多予之重器，而不及今令有功于国，—旦山陵崩，长安君何以自托于赵？老臣以媪为长安君计短也，故以为其爱不若燕后。”太后曰：“诺，恣君之所使之。”于是为长安君约车百乘，质于齐，齐兵乃出。子义闻之曰：“人主之子也、骨肉之亲也，犹不能恃无功之尊、无劳之奉，已守金玉之重也，而况人臣乎。” 《重答竹坪、柳汀》清代·丘逢甲—绝妙丹青王太常，一枝健笔老风霜。座中正有江南客，黄叶村边认故乡。《题树庐老人文集》清代·黄金台—钩党何人出范榜，遗民汐社亦沧桑。义熙甲子题犹恨，德祐庚申纪独详。生祭有文留幕府，死绥无地效疆场。一腔热血凭何洒，漫说程山与易堂。《湖南江西道中十首》宋代·刘克庄—独醒公子去沉湘，未识人间有醉乡。酒与离骚难捏合，不如痛饮是单房。《舟行杂诗十章 其六》清代·姚燮—新市接连市，人家压市居。补粮桑有税，相水妇能渔。甘壤平阡拓，冲流曲荡储。武源称利薮，谁读利民书？《蓦山溪》近代·顾随—年年客里。看得春光贱。爱读放翁诗，总觉我、比春还懒。今年何事，著意想迎春，风似剪。天犹短。偏又春来晚。人言南国。早已梅开遍。便拟趁长风，破浪去、大江彼岸。沈吟又怕，待我到江南，春更远，回头看。却在黄河畔。《减字木兰花 其十三 铁栅栏中的玫瑰》当代·崔荣江—著花烂漫，敢向蒺藜开几瓣。谁锁春心，不许将花鬓上簪。困身若此，无有自由花宁死。魂去天涯，彼岸春深是我家。《大道观会饮三首 其一》明代·李梦阳—敞阁元无暑，清林更著烟。人觞金像侧，马系石门前。碧草侵衣冷，坛花落酒鲜。丹青半磨灭，何处问诸天。《又和南塘十首》宋代·刘克庄—倏来如詗伺，奇中费堤防。最善逃形影，恶知辨臭香。□□□不见，乌获臂空攘。□诧藏幽密，其如盖愈彰。《河西歌送崔副使屯田甘肃》明代·王慎中—汉家四叶当用武，南威百粤北平虏。候月九天出旆旌，扬尘万里鸣鞞鼓。斥境先辟新秦中，略地还临旧幕下。王幕以南寇不来，边臣主议开河西。兼符使者乘轺出，两道将军插羽齐。筑堠列亭过谷蠡，建旄授节戍渠犁。浑耶纳款壮边卫，大宛衔恩输国质。天马效鸣上苑骖，眩人贡伎中军戏。乌孙乞为塞外藩，单于长失右方臂。河南五郡富且雄，控扼婼羌攘犬戎。生儿十岁能骑马，选士千屯皆引弓。远却匈奴深避帐，览威诸域毕承风。葡萄移种入兰殿，苜蓿连阴接桂宫。博望凿空要上赏，贰师善战启侯封。武帝居然弘茂略，秦皇不得誇奇功。原野萧条年代改，昔时亭障依然在。崙头田官没草莱，密须征旅愁关垒。天骄游猎蔽阴山，诱罕邀遮蟠瀚海。丈夫报主兼立名，慷慨辞君塞上行。属国应瞻都护节，居延再起受降城。归来拜手见天子，成功元是一书生。《源潭》宋代·张澄—露桨依滩急，霜飙入鬓清。秋痕到晴树，江势拥孤城。野鹤疑仙分，樯乌伴水程。故园千嶂外，白首不胜情。《越中览古》唐代·李白—越王勾践破吴归，义士还乡尽锦衣。 宫女如花满春殿，只今惟有鹧鸪飞。《马嵬》清代·袁枚—莫唱当年长恨歌，人间亦自有银河。石壕村里夫妻别，泪比长生殿上多。《对雪》唐代·高骈—六出飞花入户时，坐看青竹变琼枝。如今好上高楼望，盖尽人间恶路岐。《与李潭州椿寿翁五首》宋代·赵蕃—今代长沙帅，当年汉李膺。登门故未易，为御亦堪矜。嗜好虽章句，经营在斗升。青衫旧蓝缕，白发近鬅鬙。《蝶恋花·送春》宋代·朱淑真—楼外垂杨千万缕。欲系青春，少住春还去。犹自风前飘柳絮。随春且看归何处。 绿满山川闻杜宇。便做无情，莫也愁人苦。把酒送春春不语。黄昏却下潇潇雨。《富春至严陵山水甚佳》清代·纪昀—浓似春云淡似烟，参差绿到大江边。斜阳流水推篷坐，翠色随人欲上船。《如梦令·水垢何曾相受》宋代·苏轼—水垢何曾相受。细看两俱无有。寄语揩背人，尽日劳君挥肘。轻手，轻手，居士本来无垢。《调笑令四首 其四》元代·刘基—红树，红树，妆点天涯秋暮。淡烟衰草黄昏，露冷啼螀断魂。魂断，魂断，明日玉台霜满。《吴宫教美人战（一作吴秘诗）》唐代·颜粲—有客陈兵画，功成欲霸吴。玉颜承将略，金钿指军符。《题养正图六十首 其二十七 旌贤去奸》清代·弘历—委政国未治，宁无蔽下情。毁誉防左右，实迹使按行。烹阿封即墨，齐威信英明。《题榕阴图》宋代·胡大用—权臣擅命久心伤，贼主之兄意未涼。今日封章期救死，明朝削籍自投荒。九重偶眩诬贤舌，四海皆知疾恶肠。事久划逢天一笑，锡知刚简易名香。《五君咏 其四》清代·王东槐—比部千里足，低首受羁控。才高心能下，神敛鉴益洞。泾渭自清浊，蕉鹿何梦梦。闲归看竹轩，独对月吟弄。《回銮中河三首 其一》清代·玄烨—风雨中河阻，心旌北望遥。归舟吴越远，不必忆溪桥。《书所见》近代·洪存恕—五风十雨岁丰穰，田家莫由饱秕糠。菜根榆皮充口粮，纷纷病发肿胀黄。死或路倒不在床，幸得存者形羸尪。医工施治日夕忙，汤丸频投效何尝。只怨医圣与医王，未传人间断谷方。《迁居》宋代·洪炎—从宦三十载，故山凡几归。昔归尚有屋，再归已倾攲。今归但乔木，竹落荆薪扉。上为鹳鸟都，下为鸡犬栖。相彼东北隅，三亩以为基。积块与运甓，实洼而培庳。成兹道傍舍，空我橐中赀。堂室敢即安，牖户适所宜。嘉树三四株，当窗发华滋。馨香入怀袖，似与迁徙期。我今六十老，岂不知前非。咨谋愚见拾，就列筋力微。窃食奉祠禄，永负伐檀诗。松楸幸在望，邻曲不见遗。葛巾随里社，庶以保期颐。《寄南宗伯白岩》明代·边贡—神仙官府说南畿，闻道春曹事更稀。庭转昼阴移树影，印封秋雨上苔衣。台城柳暗宫前路，别墅棋残石上围。台斗位悬朋辈少，与谁同赏复同归。《采桑子·明月多情应笑我》清代·纳兰性德—明月多情应笑我，笑我如今。辜负春心，独自闲行独自吟。近来怕说当时事，结遍兰襟。月浅灯深，梦里云归何处寻。《远归图》明代·陈继—杜宇一声春尽，杨花千里人归。半卷东风罗幕，任教双燕飞飞。《杂诗（二首）》明代·石珝—騑篱无高鸟，牛涔无巨鳞。物大会有合，浅小安足陈。藤萝附松柏，缴绕固其真。桃李虽不言，吐华自阳春。齐虏事口舌，秦人如鬼神。末路多此比，龙蛇贵存身。《题鹿田西寺壁》宋代·吴琳—为从吏隐招提宿，相望城中隔几尘。云暗雨来疑是晚，山深寒在不知春。锄松得石添幽径。接竹通泉隔近邻。此去又寻三洞约，初平应怪我来频。《陈寔》宋代·徐钧—世多扬激伯夷隘，公独谦虚下惠和。吊死自惭知己少，逃生却喜活人多。《喜汝思东巡》明代·王世贞—天遣故人至，顿然消百愁。峥嵘尊北海，颠倒榻南州。一动延津气，双驱碣石游。无须怨行役，秋兴日相酬。《寄别节斋王都宪抚治湖广地方》明代·张吉—湖湘汉沔吾邻薮，万艇千艘岁时走。枯鳞秕粟动盈仓，儿女遮罗开笑口。公私仰给百馀年，子孙父祖代流传。比遭蝗旱痛连岁，田不耕收泽不鲜。遥怜饿殍僵中野，怒吼豺狼犹不舍。诛求移檄苦多门，骨髓已乾忧莫写。撒手归来对人说，舌犹未掉心先折。独劳圣主念遗黎，简在贞臣颁节钺。虎口婴儿念再生，峥嵘素抱今施设。《观弈图》元代·吴当—仙人棋局静忘机，松下灵芝似玉肥。樵客归时柯已烂，云间谁制芰荷衣。《新栽柏为瓠蔓所缠令诸生披解以遂生意有作》明代·方孝孺—青青庭前柏，䄬植芳春时。既承雨露润，歘见云霄姿。盛夏乏人工，眼中芜秽滋。瓠壶引长蔓，左右缠蔽之。晨兴试行观，沉思喟然悲。微物凌善类，胜负关盛衰。巨叶覆其颠，浓阴密如帷。自非为披拆，恐使嘉树萎。呼童操短镰，芟彼草与茨。瓠蔓亦徐解，扶持向藩篱。植物共有生，荣枯两无知。贞脆本天质，生成仗人为。仰惟玄造心，发育靡偏私。于焉别臧否，可以人理推。汉昭任博陆，不受群邪欺。符坚逐仇腾，景略事业施。用贤必远佞，果断贵无疑。嗟余何为者，栖屑名位卑。触物徒有怀，于时竟奚禆。柏也材气良，取效尝患迟。众人重口腹，爱瓠固其宜。纷纷俄顷计，落落千载期。浩歌向苍穹，此意知者谁。《赠鉴上人》宋代·释德洪—毗尼藏出清净宝，精进林生功德香。但得身心常寂静，自然毛孔发灵光。苍苔不厌芒鞋弊，空翠偏宜坏衲荒。好在虎溪长不出，阿持何意尚游方。《闻雁》唐代·韦应物—故园渺何处，归思方悠哉。淮南秋雨夜，高斋闻雁来。《鹧鸪天·陌上柔桑破嫩芽》宋代·辛弃疾—陌上柔桑破嫩芽，东邻蚕种已生些。平冈细草鸣黄犊，斜日寒林点暮鸦。山远近，路横斜，青旗沽酒有人家。城中桃李愁风雨，春在溪头荠菜花。《绝句·书当快意读易尽》宋代·陈师道—书当快意读易尽，客有可人期不来。世事相违每如此，好怀百岁几回开？《菁山梅花盛开予独未之知十一月二十二日周元举察院饷数枝以诗三首为谢 其一》宋代·葛胜仲—香雪常开小雪天，孤芳今占六花前。欲从玉女互争秀，不分青腰誇擅权。见事自知秦相缓，著鞭甘被祖生先。左轓不要宜春郡，应恋南枝映水鲜。《答姚复庄燮《送潘君之安徽作宰》诗 其二》清代·潘德舆—南宫画烛春如梦，北道旗亭泪满衿。江海风潮千万里，都来此地作离声。《陪王监簿宴广寒游次韵》宋代·林景熙—银桥疑驾海天长，丹粟离离照翠觞。影浸山河琼殿冷，舞深风露羽衣香。亦知广莫元无野，却笑温柔别有乡。手折一枝惊昨梦，素娥怜老授玄霜。《水调歌头（江淮一览）》宋代·吴潜—勋业竟何许，日日倚危楼。天风吹动襟袖，身世一轻鸥。山际云收云合，沙际舟来舟去，野意已先秋。很石痴顽甚，不省古今愁。《句》唐代·斐公衍—碧涧水流高殿影，青萝风散晚钟声。数片残云归洞口，孤轮晴月挂山头。《旅思》宋代·欧阳修—调苦歌非乐，岐多泪始零。羞弹长铗剑，终恋五侯鲭。陌草薰沙绿，江枫照岸青。南陔动归思，兰叶向春馨。《陇西行》唐代·王维—十里一走马，五里一扬鞭。都护军书至，匈奴围酒泉。关山正飞雪，烽火断无烟。《华清引·感旧》宋代·苏轼—平时十月幸兰汤。玉甃琼梁。五家车马如水，珠玑满路旁。 翠华一去掩方床。独留烟树苍苍。至今清夜月，依前过缭墙。《初秋夜坐 其一》宋代·张侃—酷暑秋仍有，临流兴未忘。好风吹过雨，午夜得新凉。促织声偏细，舂锄立自双。人生随处好，最好是家乡。《壬申元日大雪二日立春晴景豁然春宴有作》元代·张翥—白雪青天映日红，楼台高下玉山中。盘蔬晓送冰丝脆，钗杏春生蜡带融。北斗龙杓回后夜，东皇鸾辂驾灵风。何如得接云霄上，一看烟花绕禁宫。《潼关》清代·张问陶—时平容易度雄关，拍马河潼自往还。一曲纁黄瓜蔓水，数峰苍翠华阴山。登陴筑版丁男壮，呼酒烹羊守吏閒。最是绿杨斜掩处，红衫青笠画图间。《减字木兰花》宋代·王观—今晨佳宴。昨夜南极星光现。鹤舞青霁，丹凤呈祥瑞气飘。《古怨别》唐代·孟郊—飒飒秋风生，愁人怨离别。含情两相向，欲语气先咽。心曲千万端，悲来却难说。别后唯所思，天涯共明月。《宿山寺》唐代·贾岛—众岫耸寒色，精庐向此分。流星透疏木，走月逆行云。(疏木 一作：疏水)绝顶人来少，高松鹤不群。一僧年八十，世事未曾闻。《无题·来是空言去绝踪》唐代·李商隐—来是空言去绝踪，月斜楼上五更钟。梦为远别啼难唤，书被催成墨未浓。蜡照半笼金翡翠，麝熏微度绣芙蓉。刘郎已恨蓬山远，更隔蓬山一万重！《庭中有奇树》两汉·佚名—庭中有奇树，绿叶发华滋。攀条折其荣，将以遗所思。馨香盈怀袖，路远莫致之。此物何足贵，但感别经时。《鹧鸪天·重过阊门万事非》宋代·贺铸—重过阊门万事非。同来何事不同归。梧桐半死清霜后，头白鸳鸯失伴飞。 原上草，露初晞。旧栖新垅两依依。空床卧听南窗雨，谁复挑灯夜补衣。《梦天》唐代·李贺—老兔寒蟾泣天色，云楼半开壁斜白。玉轮轧露湿团光，鸾珮相逢桂香陌。黄尘清水三山下，更变千年如走马。遥望齐州九点烟，一泓海水杯中泻。《题四仙像》宋代·陆游—世上年光东逝波，咸阳铜狄几摩挲？神仙不死成何事，只向秋风感慨多。《同西涧藏公重过野寺茗饮 其二》清代·李锴—道侣时相见，山翁许共过。茗柯能悟入，芥子有包罗。影覆慈云暖，香生忍草多。辩才今钝拙，无事怯维摩。《马山杂咏三十韵 其十二》明代·成鹫—倚杖柴门送夕曛，长歌三复北山文。了无痴梦投青琐，止有閒身伴白云。沙市晚喧饶笋蕨，村童久住厌辛荤。斋厨午后无烟火，自把茶瓯对此君。《壶天八景 其四 石上鸣琴》明代·邓林—绿阴何处好鸣弦，玉几天成不假镌。山水满怀终一曲，泠泠泻下□石边。《送颜廷愉将军料兵海坛山》明代·徐熥—少年初建节，走马向孤城。蜃气云中市，狼烟海上营。晓霜明雪戟，夜月捲霓旌。幕府防秋急，看君独请缨。《挽顾徵君》宋代·周密—白发苍眉古典刑，著书未省出山扃。尝从康节传三易，颇效河汾续五经。方喜朝颁遗逸诏，忽闻月犯少微星。大书谁草徂徕传，丰碣新添贞曜铭。《村溪放艇 其一》清代·嵇璜—丹枫醉缬暮霞天，林外溪声答涧泉。此际何人领秋意，偶飞一叶到渔船。《城山六言四首 其二》明代·盛时泰—禾黍平连远陌，牛羊半下重冈。花影垂帘弄色，茶烟隔屋吹香。《新秋潭影》近代·刘光阁—白萍红蓼楚江天，水净寒沙住客船。三十六滩秋未满，渔灯撩乱夕阳烟。《水调歌头·金山观月》宋代·张孝祥—江山自雄丽，风露与高寒。寄声月姊，借我玉鉴此中看。幽壑鱼龙悲啸，倒影星辰摇动，海气夜漫漫。涌起白银阙，危驻紫金山。 表独立，飞霞佩，切云冠。漱冰濯雪，眇视万里一毫端。回首三山何处，闻道群仙笑我，要我欲俱还。挥手从此去，翳凤更骖鸾。《宫词》宋代·王珪—鱼藻宫中淑景长，鸭头新水御池塘。奇花深院门门闭，总被春风漏泄香。《师旷撞晋平公》先秦·韩非—晋平公与群臣饮，饮酣，乃喟然叹曰：“莫乐为人君！惟其言而莫之违。”师旷侍坐于前，援琴撞之。公被衽而避，琴坏于壁。公曰：“太师谁撞？”师旷曰：“今者有小人言于侧者，故撞之。”公曰：“寡人也。”师旷曰：“哑！是非君人者之言也。”左右请除之。公曰：“释之，以为寡人戒。”《进学解》唐代·韩愈—国子先生晨入太学，招诸生立馆下，诲之曰：“业精于勤，荒于嬉；行成于思，毁于随。方今圣贤相逢，治具毕张。拔去凶邪，登崇畯良。占小善者率以录，名一艺者无不庸。爬罗剔抉，刮垢磨光。盖有幸而获选，孰云多而不扬？诸生业患不能精，无患有司之不明；行患不能成，无患有司之不公。”言未既，有笑于列者曰：“先生欺余哉！弟子事先生，于兹有年矣。先生口不绝吟于六艺之文，手不停披于百家之编。纪事者必提其要，纂言者必钩其玄。贪多务得，细大不捐。焚膏油以继晷，恒兀兀以穷年。先生之业，可谓勤矣。觝排异端，攘斥佛老。补苴罅漏，张皇幽眇。寻坠绪之茫茫，独旁搜而远绍。障百川而东之，回狂澜于既倒。先生之于儒，可谓有劳矣。沉浸醲郁，含英咀华，作为文章，其书满家。上规姚姒，浑浑无涯；周诰、殷《盘》，佶屈聱牙；《春秋》谨严，《左氏》浮夸；《易》奇而法，《诗》正而葩；下逮《庄》、《骚》，太史所录；子云，相如，同工异曲。先生之于文，可谓闳其中而肆其外矣。少始知学，勇于敢为；长通于方，左右具宜。先生之于为人，可谓成矣。然而公不见信于人，私不见助于友。跋前踬后，动辄得咎。暂为御史，遂窜南夷。三年博士，冗不见治。命与仇谋，取败几时。冬暖而儿号寒，年丰而妻啼饥。头童齿豁，竟死何裨。不知虑此，而反教人为？”先生曰：“吁，子来前！夫大木为杗，细木为桷，欂栌、侏儒，椳、闑、扂、楔，各得其宜，施以成室者，匠氏之工也。玉札、丹砂，赤箭、青芝，牛溲、马勃，败鼓之皮，俱收并蓄，待用无遗者，医师之良也。登明选公，杂进巧拙，纡馀为妍，卓荦为杰，校短量长，惟器是适者，宰相之方也。昔者孟轲好辩，孔道以明，辙环天下，卒老于行。荀卿守正，大论是弘，逃谗于楚，废死兰陵。是二儒者，吐辞为经，举足为法，绝类离伦，优入圣域，其遇于世何如也？今先生学虽勤而不繇其统，言虽多而不要其中，文虽奇而不济于用，行虽修而不显于众。犹且月费俸钱，岁靡廪粟；子不知耕，妇不知织；乘马从徒，安坐而食。踵常途之役役，窥陈编以盗窃。然而圣主不加诛，宰臣不见斥，兹非其幸欤？动而得谤，名亦随之。投闲置散，乃分之宜。若夫商财贿之有亡，计班资之崇庳，忘己量之所称，指前人之瑕疵，是所谓诘匠氏之不以杙为楹，而訾医师以昌阳引年，欲进其豨苓也。 《同李给事避暑柏林寺遇雨饮白阁山僧房》明代·欧大任—清凉闻此地，结驷亦随缘。偶共金门客，来参白阁禅。萝云栖古殿，花雨接诸天。阑暑深杯外，茅斋更洒然。《清平乐·留人不住》宋代·晏几道—留人不住，醉解兰舟去。一棹碧涛春水路，过尽晓莺啼处。渡头杨柳青青，枝枝叶叶离情。此后锦书休寄，画楼云雨无凭。《村行》宋代·王禹偁—马穿山径菊初黄，信马悠悠野兴长。万壑有声含晚籁，数峰无语立斜阳。棠梨叶落胭脂色，荞麦花开白雪香。何事吟余忽惆怅，村桥原树似吾乡。《十五从军行 / 十五从军征》两汉·佚名—十五从军征，八十始得归。道逢乡里人，家中有阿谁？遥看是君家，松柏冢累累。兔从狗窦入，雉从梁上飞。中庭生旅谷，井上生旅葵。舂谷持作饭，采葵持作羹。羹饭一时熟，不知贻阿谁？出门东向望，泪落沾我衣。《新年》唐代·无可—燃灯朝复夕，渐作长年身。紫阁未归日，青门又见春。掩关寒过尽，开定草生新。自有林中趣，谁惊岁去频。《剑门道中遇微雨》宋代·陆游—衣上征尘杂酒痕，远游无处不销魂。此身合是诗人未？细雨骑驴入剑门。《点绛唇（瑞香）》宋代·赵彦端—护雨烘晴，紫云缥缈来深院。晚寒谁见。红杏梢头怨。《渔家行》宋代·叶茵—湖滨江浒疏疏村，村村渔家人子孙。为鱼不管波浪恶，出未天明归黄昏。得来鱼可数，妻儿相对语。瓮头有齑熟，锅中无米煮。昔日鱼多江湖宽，今日江湖半属宫。钓筒钓车谩百尺寸，团罟帆罟空多般。盖蓑腊雪杨柳岸，笼手西风芦荻滩。差差舴艋千百只，尽向其中仰衣食。几谋脱离江湖归犁锄，似闻岁恶农家尤费力。《君马黄》明代·林鸿—君马黄，我马苍，君马何蹀躞，我马何昂藏。同驰共逐掣电疾，羁金络玉目流光。与君意气两相得，日日追游洛阳陌。斗酒千金同倚楼，结交万乘招豪客。君与我同心，我与君同好。胶漆千年亦不分，许君生死期相保。寄谢纷纷世上儿，朝欢暮改何堪道。《有客》明代·宗臣—岂亦沉沦者，频来问钓矶。青天双鸟去，白发一渔归。忽雨新枫橘，如云长蕨薇。山花似留客，随处傍人衣。《诗一首》宋代·赵彦政—所历登临尽，愁新屈子居。青脩一嶂远，红蓼几花疏。直节乾坤外，骚文雅颂馀。殷勤酹江月，生气凛如初。《宫词一百首》宋代·岳珂—玉辇三朝奉至尊，并开朱邸傍金门。绿车日日朝慈寿，亲见含饴庆弄孙。《峡山飞来寺》明代·陈绍儒—峡山名胜地，遥忆李公题。引杖天低北，扬帆月挂西。僧钟江浪隐，渔笛浦烟迷。去去怀京洛，春风度楚齐。《社日醉起》宋代·赵蕃—醉状初右春水船，梦成蝴蝶更翩翩。觉来已是情无奈，那更急风吹雨颠。《何家庄八景 其三 杉山翠色》明代·何乔新—我昔种嘉树，封培恒究心。樵斧不敢睨，牛羊靡相侵。兹焉三十载，苍然秀穹林。乔柯拂晴昊，密叶荫閒浔。春至黛色媚，雨馀翠烟深。岂同牛山木，濯濯彼遥岑。《杂诗七首·其一》魏晋·曹植—高台多悲风，朝日照北林。之子在万里，江湖迥且深。方舟安可极，离思故难任！孤雁飞南游，过庭长哀吟。翘思慕远人，愿欲托遗音。形影忽不见，翩翩伤我心。《冬十月》魏晋·曹操—孟冬十月，北风徘徊，天气肃清，繁霜霏霏。鵾鸡晨鸣，鸿雁南飞，鸷鸟潜藏，熊罴窟栖。钱镈停置，农收积场，逆旅整设，以通贾商。幸甚至哉！歌以咏志。《杨布打狗》先秦·列御寇—杨朱之弟曰布，衣素衣而出。天雨，解素衣，衣缁衣而返。其狗不知，迎而吠之。杨布怒，将扑之。杨朱曰：“子无扑矣，子亦犹是也。向者使汝狗白而往黑而来，岂能无怪哉？”《寄题邹公桥》宋代·杨万里—吾侪一事辨不曾，邹公一桥了此生。省齐先生三大字，此桥便有千载意。今年天亦与护持，桃花春水不多肥。济川题柱吾无梦，梦借新桥作钓矶。《游山》宋代·白玉蟾—庐山山下倒芳樽，八九人家烟水村。千尺云崖春上藓，几重月树夜啼猿。人骑黄鹤去不返，草没丹炉今尚存。携子高歌醉归去，一溪寒碧绕山根。《题灵祐上人法华院木兰花（其树岭南，移植此地）》唐代·刘长卿—庭种南中树，年华几度新。已依初地长，独发旧园春。《赎归引》清代·刘大绅—出关何年无，入关亦时有。谁知七品郎官归，赎自两县百姓手。官视百姓如仇仇，百姓视官岂父母。云何两县风气殊，谪戍其官引为咎。或咀于社或祝神，或聚而哭或狂走。或欲慷慨三公陈，或欲匍匐九阍叩。其小人曰必归公，公不即归我颜厚。其君子曰必归公，公之归也义不苟。方今天子真圣人，仁孝聪明本天牖。公有祖母年及耄，公有母氏亦多寿。若公之子以情闻，公不当归众人后。锾赎之说古有之，国典公谊两无负。龟卜筮卜卜吉同，众乃唯唯不否否。青钱早信输乞儿，白璧不烦待良友。风霜奔走皮肤皴，道路哀号面目丑。万千人心同一心，长安市上叹未有。春风策马居庸还，关内依依曳杨柳。绘图题句盈箧笥，其荣乃与使相耦。回首一官值几何，天之玉成意非偶。于今归来月八九，处处家家进鸡酒。深闺儿女无所知，往事言之尚疾首。自愧无德何以堪，作此诗焉志永久。谁与两县新城曹，谁与赎者一穷叟。《寄衍上人索画兰 其四》元代·黄玠—日出跻北林，日入下西澨。幽芳隔远水，水寒不可厉。归来看画图，潇洒美风制。万事何必真，聊与尔同世。《述旧纪勋寄太原李光颜侍中二首》唐代·杨巨源—玉塞含凄见雁行，北垣新诏拜龙骧。弟兄间世真飞将，《古意 其一》清代·邹汉勋—欲穷千仞冈，请从今日起。千仞多风寒，况复无仰止。便息行游驾，盘桓在斯里。斯里狭且隘，似难容足阯。不容举世诮，即容致衰鄙。甘负举世诮，愿抱湛然理。《山人献白鹇》明代·祝允明—草啄萍栖瘴海濆，野人携得肯相分。九还丹颗浮苍顶，一缕青霞断白云。五服也知章有德，百禽应是不同群。县斋相对悠然想，烟水城西日易曛。《娘娘滩汉薄太后徙居遗址》当代·熊东遨—树引秋声月引澜，风云过后不相干。古今多少传奇史，只作寻常点缀看。《菊花》唐代·李商隐—暗暗淡淡紫，融融冶冶黄。陶令篱边色，罗含宅里香。几时禁重露，实是怯残阳。愿泛金鹦鹉，升君白玉堂。《国风·周南·汝坟》先秦·佚名—遵彼汝坟，伐其条枚。未见君子，惄如调饥。遵彼汝坟，伐其条肄。既见君子，不我遐弃。鲂鱼赪尾，王室如毁。虽则如毁，父母孔迩。《山花子·风絮飘残已化萍》清代·纳兰性德—风絮飘残已化萍，泥莲刚倩藕丝萦。珍重别拈香一瓣，记前生。人到情多情转薄，而今真个不多情。又到断肠回首处，泪偷零。(不多情 一作：悔多情)《卜居》先秦·屈原—屈原既放，三年不得复见。竭知尽忠而蔽障于谗。心烦虑乱，不知所从。乃往见太卜郑詹尹曰：“余有所疑，愿因先生决之。”詹尹乃端策拂龟，曰：“君将何以教之？”屈原曰：“吾宁悃悃款款，朴以忠乎，将送往劳来，斯无穷乎？“宁诛锄草茅以力耕乎，将游大人以成名乎？宁正言不讳以危身乎，将从俗富贵以偷生乎？宁超然高举以保真乎，将哫訾栗斯，喔咿儒儿，以事妇人乎？宁廉洁正直以自清乎，将突梯滑稽，如脂如韦，以洁楹乎？“宁昂昂若千里之驹乎，将泛泛若水中之凫，与波上下，偷以全吾躯乎？宁与骐骥亢轭乎，将随驽马之迹乎？宁与黄鹄比翼乎，将与鸡鹜争食乎？“此孰吉孰凶？何去何从？“世溷浊而不清：蝉翼为重，千钧为轻；黄钟毁弃，瓦釜雷鸣；谗人高张，贤士无名。吁嗟默默兮，谁知吾之廉贞！”詹尹乃释策而谢曰：“夫尺有所短，寸有所长；物有所不足，智有所不明；数有所不逮，神有所不通。用君之心，行君之意。龟策诚不能知此事。” 《种树郭橐驼传》唐代·柳宗元—郭橐驼，不知始何名。病偻，隆然伏行，有类橐驼者，故乡人号之“驼”。驼闻之，曰：“甚善。名我固当。”因舍其名，亦自谓橐驼云。其乡曰丰乐乡，在长安西。驼业种树，凡长安豪富人为观游及卖果者，皆争迎取养。视驼所种树，或移徙，无不活，且硕茂，早实以蕃。他植者虽窥伺效慕，莫能如也。有问之，对曰：“橐驼非能使木寿且孳也，能顺木之天，以致其性焉尔。凡植木之性，其本欲舒，其培欲平，其土欲故，其筑欲密。既然已，勿动勿虑，去不复顾。其莳也若子，其置也若弃，则其天者全而其性得矣。故吾不害其长而已，非有能硕茂之也；不抑耗其实而已，非有能早而蕃之也。他植者则不然，根拳而土易，其培之也，若不过焉则不及。苟有能反是者，则又爱之太恩，忧之太勤，旦视而暮抚，已去而复顾，甚者爪其肤以验其生枯，摇其本以观其疏密，而木之性日以离矣。虽曰爱之，其实害之；虽曰忧之，其实仇之，故不我若也。吾又何能为哉！”问者曰：“以子之道，移之官理，可乎？”驼曰：“我知种树而已，官理，非吾业也。然吾居乡，见长人者好烦其令，若甚怜焉，而卒以祸。旦暮吏来而呼曰：‘官命促尔耕，勖尔植，督尔获，早缫而绪，早织而缕，字而幼孩，遂而鸡豚。’鸣鼓而聚之，击木而召之。吾小人辍飧饔以劳吏者，且不得暇，又何以蕃吾生而安吾性耶？故病且怠。若是，则与吾业者其亦有类乎？”问者曰：“嘻，不亦善夫！吾问养树，得养人术。”传其事以为官戒。 《南乡子 其一》明代·曹溶—白发苦相勾，肠断西湖听雨楼。难唤柔奴吹玉笛，归休，割取天涯一段秋。无复鹔鹴裘，好友初停日暮舟。满载葡萄三百斛，淹留，看到酴醾绿未愁。《又呈吴郎》唐代·杜甫—堂前扑枣任西邻，无食无儿一妇人。不为困穷宁有此？只缘恐惧转须亲。即防远客虽多事，便插疏篱却甚真。已诉征求贫到骨，正思戎马泪盈巾。《天问》先秦·屈原—曰：遂古之初，谁传道之？上下未形，何由考之？冥昭瞢暗，谁能极之？冯翼惟象，何以识之？明明暗暗，惟时何为？阴阳三合，何本何化？圜则九重，孰营度之？惟兹何功，孰初作之？斡维焉系，天极焉加？八柱何当，东南何亏？九天之际，安放安属？隅隈多有，谁知其数？天何所沓？十二焉分？日月安属？列星安陈？出自汤谷，次于蒙汜。自明及晦，所行几里？夜光何德，死则又育？厥利维何，而顾菟在腹？女岐无合，夫焉取九子？伯强何处？惠气安在？何阖而晦？何开而明？角宿未旦，曜灵安藏？不任汩鸿，师何以尚之？佥曰“何忧，何不课而行之？”鸱龟曳衔，鲧何听焉？顺欲成功，帝何刑焉？永遏在羽山，夫何三年不施？伯禹愎鲧，夫何以变化？纂就前绪，遂成考功。何续初继业，而厥谋不同？洪泉极深，何以窴之？地方九则，何以坟之？河海应龙？何尽何历？鲧何所营？禹何所成？康回冯怒，墬何故以东南倾？九州安错？川谷何洿？东流不溢，孰知其故？东西南北，其修孰多？南北顺椭，其衍几何？昆仑悬圃，其尻安在？增城九重，其高几里？四方之门，其谁从焉？西北辟启，何气通焉？日安不到？烛龙何照？羲和之未扬，若华何光？何所冬暖？何所夏寒？焉有石林？何兽能言？焉有虬龙，负熊以游？雄虺九首，鯈忽焉在？何所不死？长人何守？靡蓱九衢，枲华安居？灵蛇吞象，厥大何如？黑水玄趾，三危安在？延年不死，寿何所止？鲮鱼何所？鬿堆焉处？羿焉彃日？乌焉解羽？禹之力献功，降省下土四方。焉得彼嵞山女，而通之於台桑？闵妃匹合，厥身是继。胡维嗜不同味，而快鼌饱？启代益作后，卒然离蠥。何启惟忧，而能拘是达？皆归射鞫，而无害厥躬。何后益作革，而禹播降？启棘宾商，《九辨》《九歌》。何勤子屠母，而死分竟地？帝降夷羿，革孽夏民。胡射夫河伯，而妻彼雒嫔？冯珧利决，封豨是射。何献蒸肉之膏，而后帝不若？浞娶纯狐，眩妻爰谋。何羿之射革，而交吞揆之？阻穷西征，岩何越焉？化而为黄熊，巫何活焉？咸播秬黍，莆雚是营。何由并投，而鲧疾修盈？白蜺婴茀，胡为此堂？安得夫良药，不能固臧？天式从横，阳离爰死。大鸟何鸣，夫焉丧厥体？蓱号起雨，何以兴之？撰体协胁，鹿何膺之？鳌戴山抃，何以安之？释舟陵行，何之迁之？惟浇在户，何求于嫂？何少康逐犬，而颠陨厥首？女歧缝裳，而馆同爰止。何颠易厥首，而亲以逢殆？汤谋易旅，何以厚之？覆舟斟寻，何道取之？桀伐蒙山，何所得焉？妺嬉何肆，汤何殛焉？舜闵在家，父何以鳏？尧不姚告，二女何亲？厥萌在初，何所亿焉？璜台十成，谁所极焉？登立为帝，孰道尚之？女娲有体，孰制匠之？舜服厥弟，终然为害。何肆犬豕，而厥身不危败？吴获迄古，南岳是止。孰期去斯，得两男子？缘鹄饰玉，后帝是飨。何承谋夏桀，终以灭丧？帝乃降观，下逢伊挚。何条放致罚，而黎服大说？简狄在台，喾何宜？玄鸟致贻，女何喜？该秉季德，厥父是臧。胡终弊于有扈，牧夫牛羊？干协时舞，何以怀之？平胁曼肤，何以肥之？有扈牧竖，云何而逢？击床先出，其命何从？恒秉季德，焉得夫朴牛？何往营班禄，不但还来？昏微循迹，有狄不宁。何繁鸟萃棘，负子肆情？眩弟并淫，危害厥兄。何变化以作诈，而后嗣逢长？成汤东巡，有莘爰极。何乞彼小臣，而吉妃是得？水滨之木，得彼小子。夫何恶之，媵有莘之妇？汤出重泉，夫何辠尤？不胜心伐帝，夫谁使挑之？会朝争盟，何践吾期？苍鸟群飞，孰使萃之？列击纣躬，叔旦不嘉。何亲揆发足，周之命以咨嗟？授殷天下，其位安施？反成乃亡，其罪伊何？争遣伐器，何以行之？并驱击翼，何以将之？昭后成游，南土爰底。厥利惟何，逢彼白雉？穆王巧梅，夫何为周流？环理天下，夫何索求？妖夫曳炫，何号于市？周幽谁诛？焉得夫褒姒？天命反侧，何罚何佑？齐桓九会，卒然身杀。彼王纣之躬，孰使乱惑？何恶辅弼，谗谄是服？比干何逆，而抑沈之？雷开阿顺，而赐封之？何圣人之一德，卒其异方？梅伯受醢，箕子详狂？稷维元子，帝何竺之？投之于冰上，鸟何燠之？何冯弓挟矢，殊能将之？既惊帝切激，何逢长之？伯昌号衰，秉鞭作牧。何令彻彼岐社，命有殷国？迁藏就岐，何能依？殷有惑妇，何所讥？受赐兹醢，西伯上告。何亲就上帝罚，殷之命以不救？师望在肆，昌何识？鼓刀扬声，后何喜？武发杀殷，何所悒？载尸集战，何所急？伯林雉经，维其何故？何感天抑墬，夫谁畏惧？皇天集命，惟何戒之？受礼天下，又使至代之？初汤臣挚，后兹承辅。何卒官汤，尊食宗绪？勋阖梦生，少离散亡。何壮武历，能流厥严？彭铿斟雉，帝何飨？受寿永多，夫何久长？中央共牧，后何怒？蜂蛾微命，力何固？惊女采薇，鹿何佑？北至回水，萃何喜？兄有噬犬，弟何欲？易之以百两，卒无禄？薄暮雷电，归何忧？厥严不奉，帝何求？伏匿穴处，爰何云？荆勋作师，夫何长？悟过改更，我又何言？吴光争国，久余是胜。何环穿自闾社丘陵，爰出子文？吾告堵敖以不长。何试上自予，忠名弥彰？《醉赠刘二十八使君》唐代·白居易—为我引杯添酒饮，与君把箸击盘歌。诗称国手徒为尔，命压人头不奈何。举眼风光长寂寞，满朝官职独蹉跎。亦知合被才名折，二十三年折太多。《李白墓》唐代·白居易—采石江边李白坟，绕田无限草连云。可怜荒垄穷泉骨，曾有惊天动地文。但是诗人多薄命，就中沦落不过君。 《诗赠晚学李君》宋代·邢仙老—旋滴岩头石里泉，研朱将点洞灵篇。祇看壁外数千卷，胜走人间三百年。何事投心求妙友，便须穷力到真仙。竹间松径逍遥境，雅使仙翁瓷意眠。《题张穫轩诗卷 其二》宋代·吴子实—句法亲传得，江湖老穫轩。推敲深得趣，穷达可曾论。好爵无三字，清名有五言。还知绝奇处，难弟复难昆。《佳人年十五为潘乾父赋 其二》明代·李云龙—佳人年十五，生长越城南。度曲声犹湿，迎欢意未酣。胸前翡翠带，头上凤凰簪。莫遣罗衣重，轻躯恐不堪。《清源杂咏 其三》明代·王世贞—清源十日东风颠，陈家从事绝可怜。不须伏尔誇投辖，我自能停步口船。《送邹刑部出知泉州府》明代·徐渭—斋馆清寒旧所持，水符尝调惠山漪。入从殿陛争三尺，出付蛟鲸讵一麾。细绕池风闻菡萏，平分苑月醉鸬鹚。南天莫道无饶赏，大海如云鸟翼垂。《送客过昭觉寺》明代·陆深—霜日江云杳霭间，聊凭酒力驻颓颜。一冬天气常嫌热，几度郊行暂借閒。世上无情惟白发，人间有福是青山。山僧更住青山里，翻罢楞严独闭关。《晦日重宴》唐代·高瑾—忽闻莺响谷，于此命相知。正开彭泽酒，来向高阳池。《始得西山宴游记》唐代·柳宗元—自余为僇人，居是州，恒惴栗。其隟也，则施施而行，漫漫而游。日与其徒上高山，入深林，穷回溪，幽泉怪石，无远不到。到则披草而坐，倾壶而醉。醉则更相枕以卧，卧而梦。意有所极，梦亦同趣。觉而起，起而归；以为凡是州之山水有异态者，皆我有也，而未始知西山之怪特。今年九月二十八日，因坐法华西亭，望西山，始指异之。遂命仆人过湘江，缘染溪，斫榛莽，焚茅茷，穷山之高而止。攀援而登，箕踞而遨，则凡数州之土壤，皆在衽席之下。其高下之势，岈然洼然，若垤若穴，尺寸千里，攒蹙累积，莫得遁隐。萦青缭白，外与天际，四望如一。然后知是山之特立，不与培塿为类。悠悠乎与颢气俱，而莫得其涯；洋洋乎与造物者游，而不知其所穷。引觞满酌，颓然就醉，不知日之入。苍然暮色，自远而至，至无所见，而犹不欲归。心凝形释，与万化冥合。然后知吾向之未始游，游于是乎始。故为之文以志。是岁，元和四年也。《和老人观牧图》宋代·崔鶠—作官畏人嘲，胡孙骑牧牛。却离大江水，还家整归舟。还家此计不可移，此乐勿令儿辈知。行歌带索拾遗穗，耳静不复闻征鼙。功名亦妄尔，吾生去此将安之。趁此青草长，自牧牛与羊。不减九十头，何翅三百强。沙平水浅南山下，千角万蹄如此画。牛腰吹笛遡秋风，不问人间矍铄翁。《水竹幽居堂》宋代·曾兴宗—山深景最幽，正为幽人设。获此一段奇，天意亦特达。水清濯吾缨，竹劲抱高节。凿池为延客，筑室相娱悦。故人来清风，莫逆友明月。雅与仙境连，迥隔红尘绝。此乐只自知，切勿下人说。《清平乐·独宿博山王氏庵》宋代·辛弃疾—绕床饥鼠，蝙蝠翻灯舞。屋上松风吹急雨，破纸窗间自语。平生塞北江南，归来华发苍颜。布被秋宵梦觉，眼前万里江山。《关山月》宋代·陆游—和戎诏下十五年，将军不战空临边。朱门沉沉按歌舞，厩马肥死弓断弦。戍楼刁斗催落月，三十从军今白发。笛里谁知壮士心，沙头空照征人骨。中原干戈古亦闻，岂有逆胡传子孙！遗民忍死望恢复，几处今宵垂泪痕。《东栏梨花》宋代·苏轼—梨花淡白柳深青，柳絮飞时花满城。惆怅东栏一株雪，人生看得几清明。《避寇白沙驿作》唐代·贯休—避乱无深浅，苍黄古驿东。草枯牛尚龁，霞湿烧微红。《唐荆川先生视师海上奉赠二首 其二》明代·胡直—军师强起白云扉，海上还知卧翠微。日护貔貅仍习静，营开鱼鸟试忘机。丝纶早已推黄阁，去住身看著白衣。行过荆溪栖隐处，莫因萝薜系骖騑。《题内府所藏唐人百马卷子》明代·顾景星—开元厩马四十万，天宝从龙谁最健？夜偃火鼓延秋门，昼争豆莝感阳店。万里桥头百存一，骑去东宫还几匹？当时刍秣尽凡才，急难何曾见腾逸。此图蒲稍仅百马，毋乃乐坊教成者？细看不是临阵姿，可惜登床汗流赭。黄衫奚官三五人，镂花玉带绣抹巾。羁前宝络坠金铎，覆以罗帕承锦茵。可怜贼破西京后，此马全为承嗣有。鼓声应节反见妖，血碎桃花死犹吼。图藏内府已千年，相传画手南唐前。画师有意惜奇骏，不遣驱驰供舞筵。君看老骥还遭放，尽有骅骝气凋丧。苜蓿难逢大宛种，苁蓉屡湿边庭瘴。俶傥何须四百蹄，壮观争多真画师。转思騕袅不世出，天子独乘何所之？《劳劳亭》宋代·马之纯—谁把劳劳目此亭，从来于此送人行。三杯别酒倾桑落，一曲离歌唱渭城。此到伊边还几日，不知何日是归程。分携更复凭高望，满目青山万叠横。《秋日郊行和韵》明代·区越—胸次悠悠天界宽，秋郊游衍可能欢。礼星坛峻上梯石，阊阖风清下拂冠。禅宫冷落僧空老，山木萧森岁欲寒。塞北来鸿声断续，游人争得举头看。《雪夜袭虏》明代·苏志皋—朔风利似刀，朔雪密如织。四山号虎兕，万卒无生色。号令等风霆，直捣龙沙北。夜半缚呼韩，天明传蓐食。《渔歌子 其九》近代·黄公渚—积翠烟霞岭逼天。黄山南面是青山。郎竹马，女鸦鬟。村似朱陈自往还。《句》宋代·晏殊—三州鼓浪维淮浦，千社分封接帝畿。《文度以大笏见遗奇伟特甚非鄙人所称拟柏梁体》宋代·李处权—南越巨象何壮哉，齿牙脱落岁几枚。削木混真易以埋，玩视常恐生怒猜。良工到手能剪裁，成此大笏莫与偕。远随舶贾凌涛雷，论贾奚啻百琼瑰。异贶忽自王孙来，珍藏十袭敢遽开。莹如截玉无纤埃，照人冰彩满袖怀。惟君许我王佐才，我亦自负刚不摧。他年致主登中台，垂绅峨弁直斗魁。正色凜凜天可回，帝傍奸佞须击排。恢复洪业平泰阶，写之丹青上云台。《寿许母夫人五十》明代·尹台—寿宴初称鲁颂词，祥芬正韡窦庭枝。人间青鸟此应降，海上碧桃熟不迟。推荚定知陈易衍，注年端合叫仙期。谖花岁岁开堂北，长有春光媚晚姿。《共工怒触不周山》未知·佚名—昔者，共工与颛顼争为帝，怒而触不周之山，天柱折，地维绝。天倾西北，故日月星辰移焉；地不满东南，故水潦尘埃归焉。《国风·鄘风·柏舟》先秦·佚名—泛彼柏舟，亦泛其流。耿耿不寐，如有隐忧。微我无酒，以敖以游。我心匪鉴，不可以茹。亦有兄弟，不可以据。薄言往愬，逢彼之怒。我心匪石，不可转也。我心匪席，不可卷也。威仪棣棣，不可选也。忧心悄悄，愠于群小。觏闵既多，受侮不少。静言思之，寤辟有摽。日居月诸，胡迭而微？心之忧矣，如匪浣衣。静言思之，不能奋飞。《送萧八出塞》明代·欧大任—驰驱万里过长安，书寄随登大将坛。戈指棘门西日落，旆翻榆塞北风寒。封侯想见从军乐，报主休嗟行路难。醉别尊前成慷慨，请缨犹欲系楼兰。《岁暮到家 / 岁末到家》清代·蒋士铨—爱子心无尽，归家喜及辰。寒衣针线密，家信墨痕新。见面怜清瘦，呼儿问苦辛。低徊愧人子，不敢叹风尘。《送梓州李使君》唐代·王维—万壑树参天，千山响杜鹃。山中一夜雨，树杪百重泉。汉女输橦布，巴人讼芋田。文翁翻教授，不敢倚先贤。《读指南集二首》明代·王夫之—绛节生须抱璧还，降笺谁捧尺封闲。沧波淮海东流水，风雨扬州北固山。鹃血春啼悲蜀鸟，鸡鸣夜乱度秦关。琼花堂上三生路，已滴燕台颈血殷。《以诗句咏梅·一枝风物便清和》宋代·方蒙仲—尽是矜风日，谁能耐雪霜。难中见工巧，黑常胜青皇。《浣溪沙 其一 夜游秦淮号》当代·郭汉城—十日芜城看菊回。金陵小巷又寻梅。主人邀我访秦淮。白发年来欢娱少，病躯梦里尚衔杯。夜游今夕一舒怀。《白蜡烛诗（代夫赠人）》唐代·孙氏—景胜银釭香比兰，一条白玉偪人寒。《西樵写怀十首 其三》明代·释函是—一日閒来一日足，百年愁去百年忙。须将后事翻前事，莫误今狂学古狂。松覆石床人外寂，门开竹径意中凉。诸缘易尽心难尽，好悟无生万法忘。《重九日陪诸公游花田 其一》宋代·蔡戡—天遣奇花择地生，为怜体素更轻盈。一天秋色风光好，十顷寒香露气清。不特炉熏资剩馥，最宜宝髻缀繁英。凭谁移向琼林去，乞与江梅作弟兄。《暮相思》明代·邓云霄—明月澄兰沼，金波漾水纹。微微写秋色，朗朗至宵分。不寐嗔乌鹊，佳期怨碧云。相思今夕里，木落一鸿闻。《自舒城南至九并并舒河行水竹甚有佳致马上成五首 其四》宋代·刘攽—溪水转山曲，杳如天际流。浅濑不解衣，浮查曰为舟。惜无同心子，此地聊淹留。但爱溪上儿，蓬头坐垂钩。《减字木兰花·烘花》当代·许白凤—老天何苦。偏把寒香悭勒住。帘外冰霜。折取新苞置暖房。计生眉睫。瑜亮当年鏖赤壁。不待东风。硬着心肠用火攻。《汉江临泛 / 汉江临眺》唐代·王维—楚塞三湘接，荆门九派通。江流天地外，山色有无中。郡邑浮前浦，波澜动远空。襄阳好风日，留醉与山翁。《湘西游吟草 其七 峰阵》当代·何永沂—险秀雄幽集一山，各呈奇状白云间。西天台上观何感，峰浪三千阵势寒！《赋得桃坞晴霞送友人》明代·谢晋—城西多隙地，一坞尽裁桃。树暗人家少，花深酒旆高。红霞晴散绮，香露暖濡袍。好向成蹊处，停骖饯浊醪。《记万载风俗三绝》宋代·祖无择—居民覆其屋，大半施白瓦。山际两三家，如经新雪下。《四公子吟》宋代·邵雍—时去三王，事归五霸。七雄既争，四子乃诧。孟尝居先，信陵居亚。平原居中，春申居下。《次前韵奉简范景先先生 其四》明代·童冀—寒食好天气，东郊踏晚晴。去年金碗出，今日有新茔。《齐天乐 其二 己卯春，客楼雨中，怀小溪故人行乐》元代·邵亨贞—东风吹雨春城晚，黄昏小楼人静。燕子朱帘，谯门画角，收拾柳边残暝。微灯照影。叹尘满书床，火销香鼎。客里王孙，故家乐事尚能省。人生壮游几许，旧鸥应怪我，沙上盟冷。刻烛催诗，倾尊款话，长忆西窗风景。相思有兴。待官渡回潮，野桥吟艇。暮遣啼鹃，夜深惊梦醒。《积雨辋川庄作 / 秋归辋川庄作》唐代·王维—积雨空林烟火迟，蒸藜炊黍饷东菑。漠漠水田飞白鹭，阴阴夏木啭黄鹂。山中习静观朝槿，松下清斋折露葵。野老与人争席罢，海鸥何事更相疑。《霅溪》宋代·陈舜俞—吴王城下溪，疏凿自开辟。潭潭无涯岸，但见浸垂碧。气增宇宙宽，势吞江湖窄。楼台照清影，河州多嘉植。红鳞生霞朝，金鉴沉月夕。恍如神仙国，远与尘土隔。怪说稔传闻，真源探图籍。天目据西南，两地泻峻极。其傍数百壑，奔走为附益。及兹渊渟处，深不可计尺。稻粱活万家，世无原田瘠。鱼虾孕千石，日见网罟获。阴阴风雨夜，多为蛟龙宅。少游溪上学，长作幕下客。观澜无前志，平世耻吟泽。度量方潢污，临流重惭惜。《赠王云生》近代·潘受—西风挥扇障尘埃，举眼相看蜀国来。何用宦途随狗尾，试求仙术乏龙胎。灌园且检閒居赋，斫地空馀抑塞才。君自吹箫吾鼓瑟，一般江海有奇哀。《寄查多闻 其一》宋代·谢逸—谁能货马即求船，分袂都门又一年。翳翳夏槐联骑语，萧萧秋雨对床眠。《赠别》唐代·杜牧—眼前迎送不曾休，相续轮蹄似水流。门外若无南北路，《梦微之》唐代·白居易—夜来携手梦同游，晨起盈巾泪莫收。漳浦老身三度病，咸阳宿草八回秋。君埋泉下泥销骨，我寄人间雪满头。阿卫韩郎相次去，夜台茫昧得知不？《宋定伯捉鬼》魏晋·干宝—南阳宋定伯,年少时，夜行逢鬼。问之，鬼言：“我是鬼。”鬼问：“汝复谁？”定伯诳之，言：“我亦鬼。”鬼问：“欲至何所？”答曰：“欲至宛市。”鬼言：“我亦欲至宛市。”遂行。数里，鬼言：“步行太亟，可共递相担，何如？”定伯曰：“大善。”鬼便先担定伯数里。鬼言：“卿太重，将非鬼也？”定伯言：“我新鬼，故身重耳。”定伯因复担鬼，鬼略无重。如是再三。定伯复言：“我新鬼，不知有何所畏忌？”鬼答言：“惟不喜人唾。”于是共行。道遇水，定伯令鬼先渡，听之，了然无声音。定伯自渡，漕漼作声。鬼复言：“何以作声？”定伯曰：“新死，不习渡水故耳，勿怪吾也。”行欲至宛市，定伯便担鬼著肩上，急持之。鬼大呼，声咋咋然，索下，不复听之。径至宛市中下著地，化为一羊，便卖之恐其变化，唾之。得钱千五百，乃去。于时石崇言：“定伯卖鬼,得钱千五百文。”《国风·周南·芣苢》先秦·佚名—采采芣苢，薄言采之。采采芣苢，薄言有之。采采芣苢，薄言掇之。采采芣苢，薄言捋之。采采芣苢，薄言袺之。采采芣苢，薄言襭之。《郑伯克段于鄢》先秦·左丘明—初，郑武公娶于申，曰武姜，生庄公及共叔段。庄公寤生，惊姜氏，故名曰寤生，遂恶之。爱共叔段，欲立之。亟请于武公，公弗许。及庄公即位，为之请制。公曰：“制，岩邑也，虢叔死焉。佗邑唯命。”请京，使居之，谓之京城大叔。祭仲曰：“都城过百雉，国之害也。先王之制：大都不过参国之一，中五之一，小九之一。今京不度，非制也，君将不堪。”公曰：“姜氏欲之，焉辟害？”对曰：“姜氏何厌之有！不如早为之所，无使滋蔓，蔓难图也。蔓草犹不可除，况君之宠弟乎！”公曰：“多行不义，必自毙，子姑待之。”既而大叔命西鄙北鄙贰于己。公子吕曰：“国不堪贰，君将若之何？欲与大叔，臣请事之；若弗与，则请除之。无生民心。”公曰：“无庸，将自及。”大叔又收贰以为己邑，至于廪延。子封曰：“可矣，厚将得众。”公曰：“不义，不暱，厚将崩。”大叔完聚，缮甲兵，具卒乘，将袭郑。夫人将启之。公闻其期，曰：“可矣！”命子封帅车二百乘以伐京。京叛大叔段，段入于鄢，公伐诸鄢。五月辛丑，大叔出奔共。书曰：“郑伯克段于鄢。”段不弟，故不言弟；如二君，故曰克；称郑伯，讥失教也；谓之郑志。不言出奔，难之也。遂寘姜氏于城颍，而誓之曰：“不及黄泉，无相见也。”既而悔之。颍考叔为颍谷封人，闻之，有献于公，公赐之食，食舍肉。公问之，对曰：“小人有母，皆尝小人之食矣，未尝君之羹，请以遗之。”公曰：“尔有母遗，繄我独无！”颍考叔曰：“敢问何谓也？”公语之故，且告之悔。对曰：“君何患焉？若阙地及泉，隧而相见，其谁曰不然？”公从之。公入而赋：“大隧之中，其乐也融融！”姜出而赋：“大隧之外，其乐也洩洩。”遂为母子如初。君子曰：“颍考叔，纯孝也，爱其母，施及庄公。《诗》曰：‘孝子不匮，永锡尔类。’其是之谓乎！”《次韵和金水》当代·谷海鹰—多情燕尾裁云锦，飘向蓬山第几层。桃倚薰风扶酒靥，光摇波影上檐棱。千丝尘网三生梦，一卷心经万佛灯。回首萍踪疑隔世，烟痕渺渺信无凭。《宿山馆 其九》宋代·徐积—解鞍息马夜将深，倦兴贪眠辄废灯。感物忽惊尘世事，谈真却忆旧山僧。当峰豹寝方潜雾，隔涧狐鸣若渡冰。此处不唯饶物怪，从来歧路险层层。《锯解令 其三》清代·周岸登—小池西畔砌苔痕，历历是、双鸾立遍。题裙封帕自销凝，枉掷却、好春过眼。俊游负惯。绿怨红愁不管。丝阑香茧写新词，恰按就、韵长拍短。《寿丞相庆七十五首》宋代·吴泳—渤海兵戈静，全淮版籍归。红缫蚕繭大，紫擘蟹鳌肥。柳港添生色，榆关閟杀机。君王新御殿，莫使谏书稀。《西林八景》明代·张永明—壶关胜槩冠平阳，佳丽支分自太行。乔岳晖含山谷秀，馀芬映带水云乡。颙瞻梓里青螺远，翘望邻封翠黛长。羡尔归来吴郡牧，西林醉酒任徜徉。《感风发汗卧病数日推枕翛然叙事为十诗 其九》宋代·韩淲—病起看儿戏，阶庭闹不休。觅钱何所用，得果更无求。转觉童心好，翻令老态羞。年光正如电，愁入鬓边秋。《庐山谣寄卢侍御虚舟》唐代·李白—我本楚狂人，凤歌笑孔丘。手持绿玉杖，朝别黄鹤楼。五岳寻仙不辞远，一生好入名山游。庐山秀出南斗傍，屏风九叠云锦张。影落明湖青黛光，金阙前开二峰长，银河倒挂三石梁。香炉瀑布遥相望，回崖沓嶂凌苍苍。翠影红霞映朝日，鸟飞不到吴天长。登高壮观天地间，大江茫茫去不还。黄云万里动风色，白波九道流雪山。好为庐山谣，兴因庐山发。闲窥石镜清我心，谢公行处苍苔没。早服还丹无世情，琴心三叠道初成。遥见仙人彩云里，手把芙蓉朝玉京。先期汗漫九垓上，愿接卢敖游太清。《荆溪舟中对月》宋代·吴锡畴—历眼旬馀半，终宵月在天。若将今岁看，仅有此番圆。寒逼鸿洲外，光摇蚁瓮边。家山千里远，应共一婵娟。《登歙山寺》宋代·徐照—石径半欹倾，山头路始平。步因花树息，吟忘寺僧迎。一面门无水，东隅路入京。青峰三十六，霜晓见分明。《萧閒堂诗》宋代·米芾—谁起萧閒堂，图赞凡丑质。昧昧起我思，有怀斯士吉。吾生终不逢，二陵已相失。苟养走四方，公卿更绝迹。向老交渐稀，背憎十六七。丰吾九畹兰，任汝满地棘。我岂萧閒人，偶然得空壁。美哉何方彦，精绝入妙笔。君不愧顾长康，取媚桓温图九锡。我不愧孟浩然，缓策京山遇摩诘。前此交道久不康，纷纷白头多不卒。呜呼纷纷白头多不卒，回首此君应辟易。《送唐介南迁五首》宋代·谢景初—谏逐古今有，例为朝政疵。况与廊庙臣，世复恶其私。安危治乱迹，此事姑置之。傥未监谤者，失得何须悲。《归园田居·其二》魏晋·陶渊明—野外罕人事，穷巷寡轮鞅。白日掩荆扉，虚室绝尘想。时复墟曲中，披草共来往。(墟曲中 一作：墟曲人)相见无杂言，但道桑麻长。桑麻日已长，我土日已广。常恐霜霰至，零落同草莽。《卖柑者言》明代·刘基—杭有卖果者，善藏柑，涉寒暑不溃。出之烨然，玉质而金色。置于市，贾十倍，人争鬻之。予贸得其一，剖之，如有烟扑口鼻，视其中，则干若败絮。予怪而问之曰：“若所市于人者，将以实笾豆，奉祭祀，供宾客乎？将炫外以惑愚瞽也？甚矣哉，为欺也！”卖者笑曰：“吾业是有年矣，吾赖是以食吾躯。吾售之，人取之，未尝有言，而独不足子所乎？世之为欺者不寡矣，而独我也乎？吾子未之思也。今夫佩虎符、坐皋比者，洸洸乎干城之具也，果能授孙、吴之略耶？ 峨大冠、 拖长绅者，昂昂乎庙堂之器也，果能建伊、皋之业耶？盗起而不知御，民困而不知救，吏奸而不知禁，法斁而不知理，坐糜廪粟而不知耻。观其坐高堂，骑大马，醉醇醴而饫肥鲜者，孰不巍巍乎可畏，赫赫乎可象也？又何往而不金玉其外，败絮其中也哉？今子是之不察，而以察吾柑！”予默默无以应。退而思其言，类东方生滑稽之流。岂其愤世疾邪者耶？而托于柑以讽耶？ 《过华清宫绝句三首》唐代·杜牧—长安回望绣成堆，山顶千门次第开。一骑红尘妃子笑，无人知是荔枝来。新丰绿树起黄埃，数骑渔阳探使回。霓裳一曲千峰上，舞破中原始下来。万国笙歌醉太平，倚天楼殿月分明。云中乱拍禄山舞，风过重峦下笑声。《忆江南·多少恨·五代》李煜—多少恨，昨夜梦魂中。还似旧时游上苑，车如流水马如龙。花月正春风。《城东早春》唐代·杨巨源—诗家清景在新春，绿柳才黄半未匀。 若待上林花似锦，出门俱是看花人。《题城南堂》宋代·陆游—山林恨与亲友别，朝市不堪车马喧。陈子调高无俗客，一廛却要近修门。《寄江乡旧好》明代·宗臣—故人渺天末，江湖阻书告。忽接琼瑶音，绵绵来远道。言采畹上兰，用以远相报。岂无他物贻，将投君所好。《晚出》宋代·舒邦佐—晚径收霜滑，青鞋踏浅沙。看云閒活计，临水淡生涯。篱菊犹存叶，江梅欲破花。枫林凋落尽，露出两三家。《壬午夏游盛湖分署补和松陵书院探梅原韵即请竹轩仁兄大人教正》清代·安昶—报道松陵胜石岩，名花人物两超凡。朱砂有色侵华帐，绿萼披香惹翠衫。化雨频临寒骨瘦，春风轻动落英芟。闲来欣诵诸名作，竽滥诗林附一缄。《石佛寺》清代·魏裔讷—梵宇开何代，钟声峭壁间。高楹基趁石，古佛像因山。萍水攀僧话，烟云荡客颜。残碑经岁月，风雨欲成斑。《高营夜坐感怀》清代·翟廉—红衣新熟橘，白首老书生。解渴闲呼酒，思家厌说兵。海天风鼓浪，平野月临营。遥忆黄河北，霜寒古赵城。《郡楼晚坐同陈掾》宋代·刘攽—云来湖外雨，楼倚树梢风。不惜清凉意，持将与子同。《发东林寺登庐山绝顶还过寺中留止》明代·王慎中—年来知静理，在世比虚舟。偶此同生灭，因之任去留。色空庐阜起，禅定虎溪流。已矣东林社，长廊槲叶秋。《水仙子·夜雨》元代·徐再思—一声梧叶一声秋，一点芭蕉一点愁，三更归梦三更后。落灯花，棋未收，叹新丰逆旅淹留。枕上十年事，江南二老忧，都到心头。《为学一首示子侄》清代·彭端淑—天下事有难易乎？为之，则难者亦易矣；不为，则易者亦难矣。人之为学有难易乎？学之，则难者亦易矣；不学，则易者亦难矣。吾资之昏，不逮人也，吾材之庸，不逮人也；旦旦而学之，久而不怠焉，迄乎成，而亦不知其昏与庸也。吾资之聪，倍人也，吾材之敏，倍人也；屏弃而不用，其与昏与庸无以异也。圣人之道，卒于鲁也传之。然则昏庸聪敏之用，岂有常哉？ 蜀之鄙有二僧：其一贫，其一富。贫者语于富者曰：“吾欲之南海，何如？”富者曰：“子何恃而往？”曰：“吾一瓶一钵足矣。”富者曰：“吾数年来欲买舟而下，犹未能也。子何恃而往！”越明年，贫者自南海还，以告富者，富者有惭色。 西蜀之去南海，不知几千里也，僧富者不能至而贫者至焉。人之立志，顾不如蜀鄙之僧哉?是故聪与敏，可恃而不可恃也；自恃其聪与敏而不学者，自败者也。昏与庸，可限而不可限也；不自限其昏与庸，而力学不倦者，自力者也。《题盖竹庙六绝 其六》宋代·陈淳—升沉大分系于天，决匪人谋所必然。告尔往来通达者，不须赘赘鬼神前。《句》唐代·张孜—著牙卖朱紫，断钱赊举选。（见《纪事》）《游子吟》唐代·李益—女羞夫婿薄，客耻主人贱。遭遇同众流，低回愧相见。君非青铜镜，何事空照面。莫以衣上尘，不谓心如练。人生当荣盛，待士勿言倦。君看白日驰，何异弦上箭。《蚕妇》宋代·张俞—昨日入城市，归来泪满巾。遍身罗绮者，不是养蚕人。《嵯峨岭》宋代·张澄—晨登嵯峨岭，危欲搏春冥。安得秦六甲，锤凿使之平。《蝶恋花·暖雨晴风初破冻》宋代·李清照—暖雨晴风初破冻，柳眼梅腮，已觉春心动。酒意诗情谁与共？泪融残粉花钿重。乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。《除夜 / 巴山道中除夜书怀》唐代·崔涂—迢递三巴路，羁危万里身。乱山残雪夜，孤烛异乡人。渐与骨肉远，转于僮仆亲。那堪正飘泊，明日岁华新。《三月晦游道场山宿清公房与成父同行二首 其一》元代·邓文原—绝顶轩窗纳晚晡，下方灯火听钟鱼。天连震泽涵元气，地涌浮图切太虚。凉立松风观石溜，晚寻樵径扣僧庐。孤亭山麓荒苔积，犹想幽人夜读书。《冬暮小斋》宋代·真山民—布袜青鞋敝絮袍，松扉柴几小衡茅。云酣才酿腊三月，梅吐又横春一梢。炭为骤寒偏索价，酒因不饮懒论文。穷年兀兀从人笑，未用多方作解嘲。《与故关张将军谈旧事有感》明代·王世贞—太息时才老，殷忧战地深。毋谈旧开府，吾听忽沾襟。卖剑中年事，伤弓此日心。唯应解严后，归钓五湖阴。《观牲　令仪也》明代·王慎中—视涤周恭祀，卜吉汉迓釐。于皇寔秉塞，中孚格无知。三时既不愆，六兽濯以孳。灵场翼帝圉，御廪仡周圻。充人共系刍，司牧肃来思。大犉沃在涤，羊豕盈郊坻。革鹿既麌麌，罝兔亦绥绥。降观移玉辂，赫赫交龙旂。宰夫脱柢楅，典祝奏牷牺。牲具靡瘯蠡，肱麾咸甡滋。展省帝匪康，普存占在兹。肆将贵备物，和豫肇禋祠。《春日杂兴 其五》宋代·释道潜—去岁春风上苑行，烂窥红紫厌平生。而今眼底无姚魏，浪蕊浮花懒问名。《恻恻吟 其十二》明代·彭日贞—湫灵无赖强要盟，断送红颜亦太横。纵有哀诚何处托，青天难觅丑先生。《和吕子进元夕》宋代·范祖禹—何处元霄好，天街第一坊。九重金阙外，万寿彩山旁。扈跸凝祥岛，迎銮资善堂。帝城灯火满，归坐若禅房。《逢吕侍郎》宋代·刘敞—北雁南凫不自期，异乡交臂复分飞。壮心巳折霜侵鬓，徂岁相看泪满衣。绝幕阴多逢日少，滞林行苦见人稀。子牟意绪君谙识，况乃登临远送归。《百字令 题孙沧叟春申避地图，即用沧叟自题韵》清代·高燮—孙登长啸，据绿杨荫里，闲参消息。谁令烽烟来遍地，胡马驰驱南北。兵盗豺狼，人民蝼蚁，有土皆焦黑。最惊心处，绛云灰烬纹织。故里卅万缥缃，同罹豪杰，我亦何堪忆。握手沧桑余涕泪，难免猖狂如逼。痛抚残编，聊搜长物，零落都无色。相逢一笑，当时空悔贪得。《滥竽充数》先秦·韩非—齐宣王使人吹竽，必三百人。南郭处士请为王吹竽，宣王说之，廪食以数百人。宣王死，湣王立，好一一听之，处士逃。《题锺家村石崖二首》宋代·杨万里—莫爱悬崖万丈高，只工险峭作风涛。看来一一生窠眼，解与行人著过篙。《和董传留别》宋代·苏轼—粗缯大布裹生涯，腹有诗书气自华。厌伴老儒烹瓠叶，强随举子踏槐花。囊空不办寻春马，眼乱行看择婿车。得意犹堪夸世俗，诏黄新湿字如鸦。《秋声赋》宋代·欧阳修—欧阳子方夜读书，闻有声自西南来者，悚然而听之，曰：“异哉！”初淅沥以萧飒，忽奔腾而砰湃，如波涛夜惊，风雨骤至。其触于物也，鏦鏦铮铮，金铁皆鸣；又如赴敌之兵，衔枚疾走，不闻号令，但闻人马之行声。予谓童子：“此何声也？汝出视之。”童子曰：“星月皎洁，明河在天，四无人声，声在树间。” 余曰：“噫嘻悲哉！此秋声也，胡为而来哉？盖夫秋之为状也：其色惨淡，烟霏云敛；其容清明，天高日晶；其气栗冽，砭人肌骨；其意萧条，山川寂寥。故其为声也，凄凄切切，呼号愤发。丰草绿缛而争茂，佳木葱茏而可悦；草拂之而色变，木遭之而叶脱。其所以摧败零落者，乃其一气之余烈。夫秋，刑官也，于时为阴；又兵象也，于行用金，是谓天地之义气，常以肃杀而为心。天之于物，春生秋实，故其在乐也，商声主西方之音，夷则为七月之律。商，伤也，物既老而悲伤；夷，戮也，物过盛而当杀。” (余曰 一作：予曰)“嗟乎！草木无情，有时飘零。人为动物，惟物之灵；百忧感其心，万事劳其形；有动于中，必摇其精。而况思其力之所不及，忧其智之所不能；宜其渥然丹者为槁木，黟然黑者为星星。奈何以非金石之质，欲与草木而争荣？念谁为之戕贼，亦何恨乎秋声！” 童子莫对，垂头而睡。但闻四壁虫声唧唧，如助予之叹息。 《秋兴·金朝》高士谈—鼓角边城暮，关河古塞秋。渊明方止酒，王粲亦登楼。摇荡伤残岁，栖迟忆故丘。乾坤尚倾仄，吾敢叹淹留。《题画》明代·释宗泐—閒门寂寂掩芳春，坐看梨花带雨新。鸟自白头浑不觉，可堪啼向白头人。《题倪冬官小画五首 其三》明代·石宝—春入瑶花又竹枝，依依寒雀向阳时。相呼相应皆吾乐，却恐鲲鹏亦不知。《题桃源图》元代·丁鹤年—放舟长怪武陵人，强觅桃花洞里春。若使仙源通一线，如何避得虎狼秦。《喜王子温教子》宋代·李新—诸郎春鬓绿鬖鬖，阆苑幽为指南。大率已经平子目，未应更与阿戎谈。夜萤扑案光分烛，秋水挼青色染蓝。的见松窗珠树客，碧浔龙颔问谁探。《三效欧阳体次苏子瞻韵》清代·刘榛—天女剪花不剪叶，散作人间一夜雪。无枝无蒂故斜横，欲前欲却嗟清绝。老屋疏棂偏觅寻，回峰断岭随曲折。狮子座成儿手皴，鹧鸪斑到客裘灭。怒发土囊扫不开，浓垂天幕谁忽掣。三战贾勇历赤拳，十觞薄醉晕红缬。令申纵不自昔悬，妆缀原非士所屑。世上营营同此看，才有旋无只一瞥。深积妙化别堪思，拘方泥象又何说。一卷相映不畏寒，我胸长有凉如铁。《枕上偶成》明代·徐熥—山馆云寒枕簟清，隔窗残月不分明。黄莺未醒人先醒，卧听枝头第一声。《春日次蟫窟主人原韵 其二》清代·许南英—万里飞轮去，行装万卷诗。浮云游子志，新月女郎眉。琴剑壮行色，关山结故知。鸳鸯生并命，风雨不相离。《忆平泉杂咏。忆春雨》唐代·李德裕—春鸠鸣野树，细雨入池塘。潭上花微落，溪边草更长。《洛阳春 其一 寒日饮胜力寓斋，九来、电发、惟夏同用欧韵》清代·李良年—一帘香袅人无语。拨微红闲炷。燕山纵有好晴天，寒甚江南雨。鞭丝帽影风吹絮。笑频年离绪。酒人箧底卖文钱，肯携向、旗亭否。《古柏寒泉图·金朝》李俊民—冬夏长青，昼夜不舍。拔本塞源，岂知量者。《送郑我淳署教潮州》明代·李孙宸—君才三绝早知名，不忝风流旧郑生。列宿向高东鲁望，一珠还傍日南明。横经未厌毡为席，览德惟应凤作城。莫恋成溪春色好，彩毫方待赋西京。《马家山》清代·元璟—山脚山腰尽白云，晴香蒸处昼氤氲。天公领略诗人意，不遣花开到十分。《池州溪桥》宋代·李昴英—万里长江吸一杯，等闲袖剑九华来。溪桥独坐无人识，又驾长风跨鹤回。《奉教追赴九成宫途中口号》唐代·李峤—委质承仙翰，祗命遄遥策。事偶从梁游，人非背淮客。《题弟侄书堂》唐代·杜荀鹤—何事居穷道不穷，乱时还与静时同。家山虽在干戈地，弟侄常修礼乐风。窗竹影摇书案上，野泉声入砚池中。少年辛苦终身事，莫向光阴惰寸功。《北风行》唐代·李白—烛龙栖寒门，光曜犹旦开。日月照之何不及此？惟有北风号怒天上来。燕山雪花大如席，片片吹落轩辕台。幽州思妇十二月，停歌罢笑双蛾摧。倚门望行人，念君长城苦寒良可哀。别时提剑救边去，遗此虎文金鞞靫。中有一双白羽箭，蜘蛛结网生尘埃。箭空在，人今战死不复回。不忍见此物，焚之已成灰。黄河捧土尚可塞，北风雨雪恨难裁。《春昼偶书》宋代·寇准—白昼偶成芳草梦，起来幽兴有谁知。风帘不动黄鹂语，坐见庭花日影移。《同王武昌詹侍御游西华山》明代·欧大任—南峤飘幡地，西华载酒年。使君携客去，何似谢临川。《板桥别墅杂咏》近代·苏大山—梅花本属君家物，何必孤山始一吟。踏遍峰南还水北，月明纸帐有同心。《投龙宝室洞天过延庆观方王卒共父剑峰精舍》宋代·程公许—璧简荐宝室，襟裾馥旃檀。眷言石交旧，可惮脚力酸。层岩一剑裂，阴壑千古寒。数椽棲泬寥，小楼面赞元。风穴激虎啸，石洞掀龙蟠。是日朔吹惨，兵团空雪花漫。开尊聊暖热。毛苡劝加餐。心事喜我同，晤言蔼清欢。欲去有余恋，小驻搜奇观。评画过神品，誓死鬼犹故坛。君家丛城，甲第一亩宽。胡独嗜幽寂，而乐兹考盘。戍邱渐相迫，住山殊示安。春风动卒马，云霄插双翰。傥念猿鹤怨，无多贪热官。《白鹿洞二首·其一》唐代·王贞白—读书不觉已春深，一寸光阴一寸金。(已春深 一作：春已深)不是道人来引笑，周情孔思正追寻。《自嘲》近代·鲁迅—运交华盖欲何求，未敢翻身已碰头。破帽遮颜过闹市，漏船载酒泛中流。横眉冷对千夫指，俯首甘为孺子牛。躲进小楼成一统，管他冬夏与春秋。《太常引·建康中秋夜为吕叔潜赋》宋代·辛弃疾—一轮秋影转金波，飞镜又重磨。把酒问姮娥：被白发、欺人奈何？乘风好去，长空万里，直下看山河。斫去桂婆娑，人道是、清光更多。《和子由渑池怀旧》宋代·苏轼—人生到处知何似，应似飞鸿踏雪泥。泥上偶然留指爪，鸿飞那复计东西。老僧已死成新塔，坏壁无由见旧题。往日崎岖还记否，路长人困蹇驴嘶。《谢呼延禁侍》宋代·徐积—有客从京南，来寻淮上叟。气貌良肃雍，辞令亦温厚。如此已可喜，遗我故人书。须臾四千里，恍惚游江湖。《奉和令公绿野堂种花》唐代·白居易—绿野堂开占物华，路人指道令公家。令公桃李满天下，何用堂前更种花。《寄黄几复》宋代·黄庭坚—我居北海君南海，寄雁传书谢不能。桃李春风一杯酒，江湖夜雨十年灯。持家但有四立壁，治病不蕲三折肱。想见读书头已白，隔溪猿哭瘴溪藤。(想见 一作：想得)《宿小岭》明代·吴与弼—旋籴山田米，来供野店炊。一枝聊暂寄，不必问为谁。《酬伊阳殷明府追忆见寄》明代·李梦阳—弱龄负奇节，志欲凌海岳。白马金陵来，游戏宛与洛。出从七贵饮，醉调五侯谑。妍华不见售，谗巧思爱夺。凉风卷团扇，世路随飞藿。谪居宰山邑，颇喜占名郭。川岭郁森秀，烟云日喷薄。况当素秋霁，清霜扫天末。龙门既疏峻，伊水复澄豁。启牖眺飞泉，据案望岑崿。独抚岩中琴，遥枉汴上作。怀贤谅在兹，感旧但如昨。徒然伫王凫，未果偕缑鹤。终期谢纷坱，携手向嵩岳。《夜读唐诸人诗多赋烽火者因记在山南时登城观》宋代·陆游—我昔游梁州，军中方罢战。登城看烽火，川迥风裂面。青荧并骆谷，隐翳连鄠县。月黑望愈明，雨急灭复见。初疑云罅星，又似山际电。岂无酒满尊，对此不能咽。低头媿虎韔，零落白羽箭。何时复关中？却照甘泉殿。《信阳以南山愈多，境亦愈胜，终日应接不暇，正不知较山阴何如耳》清代·陈毓秀—汝颖直下淮西偏，群山稠叠横翠巅。红泉白石各清旷，长松瘦竹俱便娟。槿花开放水田角，槲叶斜压山樵肩。留亭倘得最佳处，殊胜归卧蓉江边。《江行二首》唐代·司空图—地阔分吴塞，枫高映楚天。曲塘春尽雨，方响夜深船。《题徐太仆遗像》清代·吴暻—金珰祸国叹荆榛，只为须眉不计身。四海清流真直节，五朝旧德老遗民。独先元礼弹常侍，共幸林宗免党人。画像吴中前事在，团溪好写白纱巾。《蝶恋花》元代·卢挚—越水含秋光似镜。泛我扁舟，照我纶巾影。野鹤闲云知此兴。无人说与沙鸥省。回首天涯江路永。远树孤村，数点青山暝。梦过煮茶岩下听。石泉呜咽松风冷。《涂中书怀》宋代·李洪—载驰十驿倦骖騑，已讶缁尘染素衣。历历征人数行店，翩翩越鸟恋南飞。贪看树向城头绿，不觉春从海际归。客鬓渐凋孤壮志，岂缘微禄恋轻肥。《吊古战场文》唐代·李华—浩浩乎，平沙无垠，夐不见人。河水萦带，群山纠纷。黯兮惨悴，风悲日曛。蓬断草枯，凛若霜晨。鸟飞不下，兽铤亡群。亭长告余曰：“此古战场也，常覆三军。往往鬼哭，天阴则闻。”伤心哉！秦欤汉欤？将近代欤？吾闻夫齐魏徭戍，荆韩召募。万里奔走，连年暴露。沙草晨牧，河冰夜渡。地阔天长，不知归路。寄身锋刃，腷臆谁愬？秦汉而还，多事四夷，中州耗斁，无世无之。古称戎夏，不抗王师。文教失宣，武臣用奇。奇兵有异于仁义，王道迂阔而莫为。呜呼噫嘻！吾想夫北风振漠，胡兵伺便。主将骄敌，期门受战。野竖旌旗，川回组练。法重心骇，威尊命贱。利镞穿骨，惊沙入面，主客相搏，山川震眩。声析江河，势崩雷电。至若穷阴凝闭，凛冽海隅，积雪没胫，坚冰在须。鸷鸟休巢，征马踟蹰。缯纩无温，堕指裂肤。当此苦寒，天假强胡，凭陵杀气，以相剪屠。径截辎重，横攻士卒。都尉新降，将军复没。尸踣巨港之岸，血满长城之窟。无贵无贱，同为枯骨。可胜言哉！鼓衰兮力竭，矢尽兮弦绝，白刃交兮宝刀折，两军蹙兮生死决。降矣哉，终身夷狄；战矣哉，暴骨沙砾。鸟无声兮山寂寂，夜正长兮风淅淅。魂魄结兮天沉沉，鬼神聚兮云幂幂。日光寒兮草短，月色苦兮霜白。伤心惨目，有如是耶！吾闻之：牧用赵卒，大破林胡，开地千里，遁逃匈奴。汉倾天下，财殚力痡。任人而已，岂在多乎！周逐猃狁，北至太原。既城朔方，全师而还。饮至策勋，和乐且闲。穆穆棣棣，君臣之间。秦起长城，竟海为关。荼毒生民，万里朱殷。汉击匈奴，虽得阴山，枕骸徧野，功不补患。苍苍蒸民，谁无父母？提携捧负，畏其不寿。谁无兄弟？如足如手。谁无夫妇？如宾如友。生也何恩，杀之何咎？其存其没，家莫闻知。人或有言，将信将疑。悁悁心目，寤寐见之。布奠倾觞，哭望天涯。天地为愁，草木凄悲。吊祭不至，精魂无依。必有凶年，人其流离。呜呼噫嘻！时耶命耶？从古如斯！为之奈何？守在四夷。 《兰溪棹歌》唐代·戴叔伦—凉月如眉挂柳湾，越中山色镜中看。兰溪三日桃花雨，半夜鲤鱼来上滩。《念奴娇·中秋》宋代·苏轼—凭高眺远，见长空万里，云无留迹。桂魄飞来，光射处，冷浸一天秋碧。玉宇琼楼，乘鸾来去，人在清凉国。江山如画，望中烟树历历。我醉拍手狂歌，举杯邀月，对影成三客。起舞徘徊风露下，今夕不知何夕？便欲乘风，翻然归去，何用骑鹏翼。水晶宫里，一声吹断横笛。《孝弟忠信礼义廉耻八字赞 其五》明代·张天赋—礼礼礼，天下古今人共履。纲常万古重如山，须要持循有文理。《清平乐》当代·程滨—熏风似火，燃尽颓垣朵。连苑高楼新上锁，暗把明珠还我。曾经握住柔荑，如今不复依依。纵使相思刻骨，不能说是相思。《古干将》元代·范梈—畟畟古干将，经世不再见。丰城匣已空，龙亦久当变。百怪日夜出，思尔一断剸。装佩美纷纷，不尔真百鍊。又恐百怪飞，翻著他人身。麒麟或失所，魍魉气益神。不如且深藏，慎勿干星辰。我歌干将行，庶为君子陈。《月峰寺忆理公》唐代·欧阳衮—共来江海上，清论一宵同。禅榻浑依旧，心期浩已空。《灵谷寺梅花坞六首》明代·焦竑—西湖梦断人寂，东阁妆残月斜。襟解微闻芗泽，钿昏半卸檀霞。《皇帝閤端午帖子 其十二》宋代·胡宿—宝岐麦色黄云重，御苑榴花丹焰深。已显丰年资帝力，更凭佳节悦天心。《乐羊子妻》南北朝·范晔—河南乐羊子之妻者，不知何氏之女也。羊子尝行路，得遗金一饼，还以与妻。妻曰：“妾闻志士不饮‘ 盗泉’之水，廉者不受嗟来之食，况拾遗求利,以污其行乎！”羊子大惭，乃捐金于野，而远寻师学。一年来归，妻跪问其故，羊子曰：“久行怀思，无它异也。”妻乃引刀趋机而言曰：“此织生自蚕茧，成于机杼。一丝而累，以至于寸，累寸不已，遂成丈匹。今若断斯织也，则捐失成功，稽废时日。夫子积学，当‘日知其所亡’，以就懿德；若中道而归，何异断斯织乎？”羊子感其言，复还终业，遂七年不返。尝有它舍鸡谬入园中，姑盗杀而食之，妻对鸡不餐而泣。姑怪问其故。妻曰：“自伤居贫，使食有它肉。”姑竟弃之。后盗欲有犯妻者，乃先劫其姑。妻闻，操刀而出。盗人曰：“释汝刀从我者可全，不从我者，则杀汝姑。”妻仰天而叹，举刀刎颈而死。盗亦不杀其姑。太守闻之，即捕杀贼盗，而赐妻缣帛，以礼葬之，号曰“贞义”。《云鹤》宋代·释克文—旦过晚应宿，山堂任去留。孤云能自在，只鹤更优游。楖栗开青眼，袈裟伴白头。未明西祖意，萍迹谩悠悠。《贺杨司户庭玉》宋代·许月卿六—阳关酒尽不成声，杨柳烟中一棹轻。日暮碧云烟水阔，梅花难寄此时情。《马通薪》元代·张翥—可代薪如桂，还宜火作煤。翁摊扶杖立，童拾戴筐回。野屋寒堆整，山炉夜拨灰。厩官无好事，不遣换香来。《春怨》唐代·刘方平—纱窗日落渐黄昏，金屋无人见泪痕。 寂寞空庭春欲晚，梨花满地不开门。《初至大梁》明代·庞尚鹏—十载梁园梦，弹冠入钜藩。卿云环雉堞，辇路夹朱门。台柏霜枝劲，庭花露叶繁。拥旄初驻马，麦穗满平原。《惠子相梁》先秦·佚名—惠子相梁，庄子往见之。或谓惠子曰：“庄子来，欲代子相。”于是惠子恐，搜于国中三日三夜。庄子往见之，曰：“南方有鸟，其名为鹓鶵，子知之乎？夫鹓鶵发于南海，而飞于北海；非梧桐不止，非练实不食，非醴泉不饮。于是鸱得腐鼠，鹓鶵过之，仰而视之曰：‘吓！’今子欲以子之梁国而吓我邪？”《六国论》宋代·苏洵—六国破灭，非兵不利 ，战不善，弊在赂秦。赂秦而力亏，破灭之道也。或曰：六国互丧，率赂秦耶？曰：不赂者以赂者丧，盖失强援，不能独完。故曰：弊在赂秦也。秦以攻取之外，小则获邑，大则得城。较秦之所得，与战胜而得者，其实百倍；诸侯之所亡，与战败而亡者，其实亦百倍。则秦之所大欲，诸侯之所大患，固不在战矣。思厥先祖父，暴霜露，斩荆棘，以有尺寸之地。子孙视之不甚惜，举以予人，如弃草芥。今日割五城，明日割十城，然后得一夕安寝。起视四境，而秦兵又至矣。然则诸侯之地有限，暴秦之欲无厌，奉之弥繁，侵之愈急。故不战而强弱胜负已判矣。至于颠覆，理固宜然。古人云：“以地事秦，犹抱薪救火，薪不尽，火不灭。”此言得之。齐人未尝赂秦，终继五国迁灭，何哉？与嬴而不助五国也。五国既丧，齐亦不免矣。燕赵之君，始有远略，能守其土，义不赂秦。是故燕虽小国而后亡，斯用兵之效也。至丹以荆卿为计，始速祸焉。赵尝五战于秦，二败而三胜。后秦击赵者再，李牧连却之。洎牧以谗诛，邯郸为郡，惜其用武而不终也。且燕赵处秦革灭殆尽之际，可谓智力孤危，战败而亡，诚不得已。向使三国各爱其地，齐人勿附于秦，刺客不行，良将犹在，则胜负之数，存亡之理，当与秦相较，或未易量。呜呼！以赂秦之地，封天下之谋臣，以事秦之心，礼天下之奇才，并力西向，则吾恐秦人食之不得下咽也。悲夫！有如此之势，而为秦人积威之所劫，日削月割，以趋于亡。为国者无使为积威之所劫哉！夫六国与秦皆诸侯，其势弱于秦，而犹有可以不赂而胜之之势。苟以天下之大，而从六国破亡之故事，是又在六国下矣。 《桃花庵歌》明代·唐寅—桃花坞裏桃花庵，桃花庵裏桃花仙。桃花仙人种桃树，又折花枝当酒钱。酒醒只在花前坐，酒醉还须花下眠。花前花後日复日，酒醉酒醒年复年。不愿鞠躬车马前，但愿老死花酒间。车尘马足贵者趣，酒盏花枝贫者缘。若将富贵比贫贱，一在平地一在天。若将贫贱比车马，他得驱驰我得闲。世人笑我忒风颠，我咲世人看不穿。记得五陵豪杰墓，无酒无花锄作田。弘治乙丑三月桃花庵主人唐寅（原版）桃花坞里桃花庵，桃花庵里桃花仙。桃花仙人种桃树，又摘桃花换酒钱。酒醒只在花前坐，酒醉还来花下眠。半醒半醉日复日，花落花开年复年。但愿老死花酒间，不愿鞠躬车马前。车尘马足富者趣，酒盏花枝贫者缘。若将富贵比贫者，一在平地一在天。若将贫贱比车马，他得驱驰我得闲。别人笑我忒风颠，我笑他人看不穿。不见五陵豪杰墓，无花无酒锄作田。（版本一）桃花坞里桃花庵，桃花庵里桃花仙。桃花仙人种桃树，又摘桃花换酒钱。酒醒只来花下坐，酒醉还来花下眠。半醒半醉日复日，花落花开年复年。但愿老死花酒间，不愿鞠躬车马前。车尘马足富者趣，酒盏花枝贫者缘。若将富贵比贫贱，一在平地一在天。若将花酒比车马，他得驱驰我得闲。别人笑我忒风骚，我笑他人看不穿。不见五陵豪杰墓，无酒无花锄作田。（版本二）《送谢庭玉二首》宋代·王炎—话旧情非浅，遄归意谓何。杜门元简出，命驾特相过。黄鹄仙翁逝，青衿子姓多。属渠勤肄业，岁月易蹉跎。《和陈提举喜雨》宋代·阳枋—周家重谷业陈王，天亦哀民求此方。一雨如倾过众望，三登可卜见时昌。固知福地长无歉，尤喜炎天预借凉。耆老首为乡曲贺，唾成珠玉巧於装。《任公归国为赋》清代·曾习经—更生强聒曾无补，楚老相逢泣已迟。起陆龙蛇先有谶，纳隍蕉鹿世犹痴。及关李叟闻长叹，归国梁鸿剩五噫。最念望门投止日，眼中豪俊已生髭。《九日偕谭永明钟昌父林培之钟彦理登石楼》明代·庞嵩—气肃风高万壑秋，振衣千仞陟罗浮。金砂东去遗丹灶，玉液西来醉石楼。万里蓬瀛俱浪迹，百年天地祇虚舟。萧疏短鬓从吹帽，却笑牛山空泪流。《旅兴（四十首）》明代·刘基—穷巷屏人迹，开门见青山。青山似故乡，客子何当还。蟪蛄日夜鸣，绿树亦已殷。白日驶西征，浮云不可攀。安得生羽翼，奋飞出玄间。¤《送徐铎愚归五羊兼柬城中诸子时值宾兴》明代·成鹫—东书还问锦江津，霜入枫林叶叶新。秋草渡头归病客，槐花时节送閒人。儿童颇怪诗囊重，造物多嫌古道真。寄语郡城车盖地，不知谁念马卿贫。《水调歌头·徐州中秋》宋代·苏辙—离别一何久，七度过中秋。去年东武今夕，明月不胜愁。岂意彭城山下，同泛清河古汴，船上载凉州。鼓吹助清赏，鸿雁起汀洲。坐中客，翠羽帔，紫绮裘。素娥无赖，西去曾不为人留。今夜清尊对客，明夜孤帆水驿，依旧照离忧。但恐同王粲，相对永登楼。《节妇吟·寄东平李司空师道》唐代·张籍—君知妾有夫，赠妾双明珠。感君缠绵意，系在红罗襦。妾家高楼连苑起，良人执戟明光里。知君用心如日月，事夫誓拟同生死。还君明珠双泪垂，恨不相逢未嫁时。《次韵外舅杨崇庆以诗相招三首》宋代·魏了翁—寄语荷郎且缓开，山中衣制要君裁。不随褦襶势去，待学山阴乘兴来。《北人食菱》明代·江盈科—北人生而不识菱者，仕于南方，席上啖菱，并壳入口。或曰：“食菱须去壳。”其人自护所短，曰：“我非不知，并壳者，欲以去热也。”问者曰：“北土亦有此物否？”答曰：“前山后山，何地不有？”夫菱生于水而非土产，此坐强不知以为知也。《颂古八首》宋代·释道颜—骑虎穿市过，把火去偷豬。主人开眼睡，并舍叫失驴。《浣溪纱·牡丹》清代·曾廉—玉槛雕阑为惜春。锦棚十幅护晴云。只宜檀板更金尊。娇态依人妆冉冉，甜香满座醉醺醺。纵教顽石也销魂。《采桑子·当时错》清代·纳兰性德—而今才道当时错，心绪凄迷。红泪偷垂，满眼春风百事非。情知此后来无计，强说欢期。一别如斯，落尽梨花月又西。《读书要三到》宋代·朱熹—凡读书......须要读得字字响亮，不可误一字，不可少一字，不可多一字，不可倒一字，不可牵强暗记，只是要多诵数遍，自然上口，久远不忘。古人云，“读书百遍，其义自见”。谓读得熟，则不待解说，自晓其义也。余尝谓，读书有三到，谓心到，眼到，口到。心不在此，则眼不看仔细，心眼既不专一，却只漫浪诵读，决不能记，记亦不能久也。三到之中，心到最急。心既到矣，眼口岂不到乎？《羌村三首·其三》唐代·杜甫—群鸡正乱叫，客至鸡斗争。驱鸡上树木，始闻叩柴荆。父老四五人，问我久远行。手中各有携，倾榼浊复清。莫辞酒味薄，黍地无人耕。兵戈既未息，儿童尽东征。请为父老歌：艰难愧深情！歌罢仰天叹，四座泪纵横。《客中对月》明代·佘翔—客舍黄昏独倚阑，月光一片望中寒。应知此夜深闺妇，肠断蛾眉不忍看。《赐冠帔杨氏挽诗》宋代·魏了翁—严霜六月降，老干四时春。事阅三朝旧，年开九秩新。母孙相与命，辈行独斯人。蹇我幽忧久，伤心倍等伦。《春雷 其一》当代·姚佳—嘉澍因风分外清，霆霓似剑匣中鸣。酒犹可醉荼蘼色，春不能眠鶗鴃声。事到眼前天注定，名于身后日生成。何妨步武闻连鼓，无碍摊书拥百城。《王左司致政还乡二首 其一》宋代·孙觌—安眠不蹋鼓蓬蓬，荣路先回鹢退风。独片角巾东路去，休惊蕙帐北山空。画图便可追三士，同社谁能作两翁。待拄一筇随蓟叟，摩挲铜狄霸城东。《连理梧桐馆夜坐》清代·严蘅—风露中宵冷，莓苔小院清。花魂扶月上，虫语叫秋生。身倦便湘簟，鬟低亸玉筝。碧天诗思远，情话欲初更。《秋雪》宋代·刘敞—剥候凋群阳，幽阴肆腾涌。清霜飞云初，大雪吁不凶。缤纷舞鸿鹄，细碎翻蠛蠓。北风故相资，冻雨仍更纵。泥涂绝行道，珠璧弃郊垄。峨峨九重高，兀兀双玉耸。寒光坐辉映，凛气弥冲拥。壮士歌慷慨，儒生议刑宠。长年昔未逢，噤语空多悚。皇天无私尤，德惠答虔巩。岂伊伤时和，盖亦遵顺动。况兹秋方高，民麦皆在陇。龙蛇蛰既坯，鸟兽毛亦氄。农夫乐休役，天子宽垂拱。信此丰年祥，尔曹何必恐。《招邹泽民》宋代·刘摰—日借西园放客愁，忘机鱼鸟分相投。水深碧沼前时雨，风满高台六月秋。蝉嘒已惊移节物，鸥群何事亦沈浮。烦君试拔尘埃足，来伴元生漫浪游。《九日游菖蒲涧》明代·黎民表—五岭仙灵宅，霞踪昔此留。青骡迷碧海，玉舄下丹丘。绝壑纷瑶草，飞泉带藻旒。探杯犹粤井，拾翠有灵洲。脩褉遗前事，簪萸偶胜流。莓苔几蜡屐，身世一虚舟。花没刘王坞，钟寒赵尉楼。颓龄须大药，暇日恣冥搜。结桂成延伫，班荆共倡酬。阜乡知不远，云外更相求。《曼上人作葬花图赠以蛰君为题一绝·现代》陈独秀—罗袜玉阶前，东风杨柳烟。携锄何所事，双燕语便便。《摊破浣溪沙•读高季迪缶鸣集》清代·彭孙遹—何处登临忆侍郎。无边草树路微茫。依旧青丘湖下水，接东江。旧宅已随烟里没，遗编曾向箧中藏。叹息当时同辈少，压徐杨。《淮上与友人别》唐代·郑谷—扬子江头杨柳春，杨花愁杀渡江人。 数声风笛离亭晚，君向潇湘我向秦。《饮中八仙歌》唐代·杜甫—知章骑马似乘船，眼花落井水底眠。汝阳三斗始朝天，道逢麴车口流涎，恨不移封向酒泉。左相日兴费万钱，饮如长鲸吸百川，衔杯乐圣称避贤。宗之潇洒美少年，举觞白眼望青天，皎如玉树临风前。苏晋长斋绣佛前，醉中往往爱逃禅。李白斗酒诗百篇，长安市上酒家眠，(斗酒 一作：一斗)天子呼来不上船，自称臣是酒中仙。张旭三杯草圣传，脱帽露顶王公前，挥毫落纸如云烟。焦遂五斗方卓然，高谈雄辩惊四筵。《摸鱼儿·更能消几番风雨》宋代·辛弃疾—淳熙己亥，自湖北漕移湖南，同官王正之置酒小山亭，为赋。更能消、几番风雨，匆匆春又归去。惜春长怕花开早，何况落红无数。春且住，见说道、天涯芳草无归路。怨春不语。算只有殷勤，画檐蛛网，尽日惹飞絮。(怕 一作：恨) (无归路 一作：迷归路）长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞，君不见、玉环飞燕皆尘土！闲愁最苦！休去倚危栏，斜阳正在，烟柳断肠处。 《南乡子·和杨元素时移守密州》宋代·苏轼—东武望余杭，云海天涯两渺茫。何日功成名遂了，还乡，醉笑陪公三万场。不用诉离觞，痛饮从来别有肠。今夜送归灯火冷，河塘，堕泪羊公却姓杨。《临江仙》宋代·太学士人—莫怪钱神容易致，钱神尽是愚夫。为何此鬼却相于。只因频展义，长是泣穷途。《再韵明复和来》宋代·邓肃—男儿匹马追风嘶，朝燕暮越去如飞。谈笑功名在钟鼎，卵破草折驱胡儿。悲吟误学愚溪柳，落笔幸无龙蛇走。诗成不直水一杯，谁解金龟与换酒。能言嗟我闭雕笼，九万扶摇政属公。好振雷威养霖雨，要须奏赋未央宫。游戏诗坛整部伍，笔锋光怪横天宇。异时请赓七月篇，恶食卑宫赞神禹。《役所书事用山谷观化韵 其七》宋代·赵鼎—飞桥跨岸饮晴虹，云散风微水月空。日日尘沙困鞍马，暂留身在广寒宫。《海月堂》宋代·杨蟠—杳杳璧没水，亭亭珠在渊。落潮流不去，还向定中圆。《病起种竹四首 其三》明代·区怀瑞—相忆报平安，何如径里看。思浮金沆瀣，且卧碧琅玕。濯粉将风笑，捎烟及夏寒。预愁东海客，点简为渔竿。《御史大夫豫章徐公过访 其二》明代·胡应麟—天都翘首碧云重，粲烂轩车此日逢。廷尉高门容驷马，司空神剑合双龙。丹扉夜辟乾坤静，绛阙晨披雨露浓。最忆登坛清兴远，千篇晴色照芙蓉。《连中丞谈诗夜归题壁》明代·王世贞—纵有平生好，宁容贵客怜。长歌欲自听，秋色五湖烟。《过郧乡寒食日》宋代·张嵲—苍茫云树渺相迎，山县烧余祗故城。鸡犬不闻仍禁火，经过转见乱离情。《赵州道中作》清代·弘历—常山初驻翠华旃，老幼瞻依夹道填。饥食寒衣均在念，车尘马足共摩肩。幸逢四海方无事，益切三时祝有年。惭愧闾阎心爱戴，侍臣勿用纪青编。《菏泽观牡丹未开遂游梁山原拟经此赴京中旧友之约闻役作而返》当代·傅义—愁闻伯有扰神京，难遣衰迟复远行。十日平原中道废，九天阊阖百忧生。名花娇怪来何早，紫陌酣游梦未成。英魄若能驱厉鬼，杏黄旗下誓千营。《咏史·郁郁涧底松》魏晋·左思—郁郁涧底松，离离山上苗。以彼径寸茎，荫此百尺条。世胄蹑高位，英俊沉下僚。地势使之然，由来非一朝。金张藉旧业，七叶珥汉貂。冯公岂不伟，白首不见招。《南湖早春》唐代·白居易—风回云断雨初晴，返照湖边暖复明。乱点碎红山杏发，平铺新绿水蘋生。翅低白雁飞仍重，舌涩黄鹂语未成。不道江南春不好，年年衰病减心情。《定风波·南海归赠王定国侍人寓娘》宋代·苏轼—常羡人间琢玉郎，天应乞与点酥娘。尽道清歌传皓齿，风起，雪飞炎海变清凉。万里归来颜愈少，微笑，笑时犹带岭梅香。试问岭南应不好，却道：此心安处是吾乡。《酒泉子·长忆观潮》宋代·潘阆—长忆观潮，满郭人争江上望。来疑沧海尽成空。万面鼓声中。 弄潮儿向涛头立。手把红旗旗不湿。别来几向梦中看。梦觉尚心寒。《少年行四首》唐代·王维—新丰美酒斗十千，咸阳游侠多少年。相逢意气为君饮，系马高楼垂柳边。出身仕汉羽林郎，初随骠骑战渔阳。孰知不向边庭苦，纵死犹闻侠骨香。一身能擘两雕弧，虏骑千重只似无。偏坐金鞍调白羽，纷纷射杀五单于。汉家君臣欢宴终，高议云台论战功。天子临轩赐侯印，将军佩出明光宫。《代收泪就长路诗》南北朝·刘铄—耸辔高陵曲，挥袂广川濆。黄尘昏白日，悲风起浮云。萧条万里别，契阔三秋分。时往从朝露，年来惊夕氲。徘徊去芳节，依迟从远军。《蝶恋花·出塞》清代·纳兰性德—今古河山无定据。画角声中，牧马频来去。满目荒凉谁可语？西风吹老丹枫树。从前幽怨应无数。铁马金戈，青冢黄昏路。一往情深深几许？深山夕照深秋雨。《黍离》先秦·佚名—彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？《浣溪沙·小院闲窗春色深》宋代·李清照—小院闲窗春已深，重帘未卷影沉沉。倚楼无语理瑶琴。(春已深 一作：春色深)远岫出云催薄暮，细风吹雨弄轻阴。梨花欲谢恐难禁。《浣溪沙》清代·俞陛云—三月杨枝作絮飞。为怜离别点春衣。烟痕眉翠两依依。忆远书多江燕少，倚阑人瘦杏花肥。绣檀回枕梦华非。《老马》明代·吴琏—自笑银鞍解却迟，短桥长路厌驱驰。孙阳不是无高眼，自是孙阳眼到稀。《送张录事诚二首》宋代·方回—歙州江见底，录事亦如之。休吏早封印，访僧閒著棋。旧鞍羸马出，矮屋破帘垂。行处与住处，官清人不知。《空心潭》清代·陈瑚—曾依潭影宿，疏磬报清晨。壑静龙身蛰，僧闲虎迹亲。高林仍照旧，曲径尚通人。兴废增悲感，题碑又一新。《寄调筝人三首 其一》清代·苏曼殊—禅心一任蛾眉妒，佛说原来怨是亲。雨笠烟蓑归去也，与人无爱亦无嗔。《哭女三首 其二》清代·姚世钰—贫家生小俭梳妆，竹笥綀裙少盛装。绣得罗襦几回著，送终犹是嫁衣裳。《出湖口》清代·姚鼐—扁舟昨夜泊湖涯，霜重芦枯㝛雁知。朝日忽生彭泽县，挂帆无数小姑祠。《登叠石岭望霁雪》清代·厉志—危径盘盘缘细缕，行步圯侧屡跛蹶。绝顶望见天际峰，一一排张如析翟。镂冰错锷森万象，高接彤云暗空白。槎丫老树杂野梅，忍冻作花少颜色。岩流挂玉何纷垂，互与枯藤缚危石。狐兔不出飞鸟尽，茫茫大地无人迹。山中应有素书在，安得相逢羽衣客。《长歌行》唐代·李白—桃李待日开，荣华照当年。东风动百物，草木尽欲言。枯枝无丑叶，涸水吐清泉。大力运天地，羲和无停鞭。功名不早著，竹帛将何宣。桃李务青春，谁能贳白日。富贵与神仙，蹉跎成两失。金石犹销铄，风霜无久质。畏落日月后，强欢歌与酒。秋霜不惜人，倏忽侵蒲柳。《遗僧楮衾》宋代·徐集孙—练从水桂华见乡，雅称分供衲子床。一段温和云共软，十分明洁月争光。吟魂有梦圆春草，禅骨无因怯晓霜。金帐绣衾皆业境，此中清趣最深长。《涉江采芙蓉》两汉·佚名—涉江采芙蓉，兰泽多芳草。采之欲遗谁，所思在远道。还顾望旧乡，长路漫浩浩。同心而离居，忧伤以终老。《玉团儿 次周清真韵，螺川画水仙》清代·吴湖帆—云鬟雾鬓无拘束。自玉漾、清波浣俗。酒半香温，镫前情重，茶后诗熟。绿窗袖倚阑干曲。恍绰约、冰绡印肉。露托金盘，月笼银帐，娇韵越足。《樛木》先秦·佚名—南有樛木，葛藟累之。乐只君子，福履绥之。南有樛木，葛藟荒之。乐只君子，福履将之。南有樛木，葛藟萦之。乐只君子，福履成之。《踏莎行·郴州旅舍》宋代·秦观—雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。 驿寄梅花，鱼传尺素。砌成此恨无重数。郴江幸自绕郴山，为谁流下潇湘去。《七哀诗》魏晋·曹植—明月照高楼，流光正徘徊。上有愁思妇，悲叹有余哀。借问叹者谁？言是宕子妻。君行逾十年，孤妾常独栖。君若清路尘，妾若浊水泥。浮沉各异势，会合何时谐？愿为西南风，长逝入君怀。君怀良不开，贱妾当何依？《谭节妇》明代·乌斯道—城破兵连远近村，皇皇趋入泮宫门。甘从烈士捐生义，不学降臣负主恩。气逐彩云随剑化，形摹青血与砖存。我来感悼前朝事，为立穹碑慰古魂。《相和歌辞。子夜四时歌六首。秋歌二首》唐代·郭元振—邀欢空伫立，望美频回顾。何时复采菱，江中密相遇。《章景南署中对竹》明代·谢榛—谁种此亭竹，当樽一问君。相看成野意，自觉远尘氛。幽色霜前见，秋声月下闻。醉来堪隐几，清梦入湘云。《真珠泉宴赏》明代·王世贞—嘉泉灵沼向齐称，百道清淙地底腾。炯炯骊珠回夜色，盈盈鲛泪夺秋澄。初疑碧汉翻金粟，忽忆明河写玉绳。最是沾恩歌湛露，赐来尊酒又如渑。《酒泉子 咏画上香橼为祖仁渊赋》清代·陈维崧—拌蜡匀檀，搓得软罗圆皱。西风抛打赭黄毬，堕高楼。翠瓷红架贮清幽，分外宜秋。凭皓腕，劈春绒，和麝粉，络床头。《游子》宋代·彭汝砺—游子何所之，上下山水中。泛滥不系舟，飘飖孤飞鸿。杨朱泣路歧，阮籍悲途穷。我志非此流，高吟属春风。《连理枝 画梅赠罕青》清代·姚燮—铁样枝儿拄。玉样花儿吐。信手涂来，春头腊尾，月迎云拒。好持归悬向、古松寮，引隔烟鹤语。千里淮陵路。三百罗浮树。瓈水东回，环山西抱，梦当飞去。且填成、石帚暗香词，教小红低度。《移咸阳图入学》明代·殷奎—翠石镌图在学前，锋棱刓缺已多年。诸人弃去浑堪惜，茂宰移来也自贤。百里从迁新井邑，五陵不改旧山川。明朝打去街头卖，胜种西泉二亩田。《和毛 其四》宋代·穆脩—江墅幽居好，老农时款扉。浊醪忧共醉，野话坦无机。山雨欲到槛，竹风先满衣。溪南秋更乐，稻熟又鱼肥。《放言五首·其三》唐代·白居易—赠君一法决狐疑，不用钻龟与祝蓍。试玉要烧三日满，辨材须待七年期。周公恐惧流言日，王莽谦恭未篡时。向使当初身便死，一生真伪复谁知？《水调歌头 和苏子美》宋代·尹洙—万顷太湖上，朝暮浸寒光。吴王去后，台榭千古锁悲凉。谁信蓬山仙子，天与经纶才器，等闲厌名缰。敛翼下霄汉，雅意在沧浪。晚秋里，烟寂静，雨微凉。危亭好景，佳树修竹绕回塘。不用移舟酌酒，自有青山渌水，掩映似潇湘。莫问平生意，别有好思量。《过温尚书旧庄》唐代·白居易—白石清泉抛济口，碧幢红旆照河阳。《文侯与虞人期猎》两汉·刘向—魏文侯与虞人期猎。是日，饮酒乐，天雨。文侯将出，左右曰：“今日饮酒乐，天又雨，公将焉之？”文侯曰：“吾与虞人期猎，虽乐，岂可不一会期哉！”乃往，身自罢之。魏于是乎始强。《与史郎中钦听黄鹤楼上吹笛 / 题北榭碑》唐代·李白—一为迁客去长沙，西望长安不见家。 黄鹤楼中吹玉笛，江城五月落梅花。《宿曹溪禅林》明代·郭棐—曹溪溪水发天馨，偶向溪头一濯缨。宝树春来争荏苒，绀流东去总清泠。千山霁后舒玄览，五叶从前演法乘。欲见本来真面目，焚香中夜读坛经。《西江月》清代·郭则沄—袅袅歌尘初转，盈盈眉月难遮。红阑一角即天涯。知否酒醒今夜。细步暗留凤舄，香尘轻送鸾车。东风吹散小桃花。不管流莺偷骂。《八绝诗白龙泉》宋代·王禹偁—崖石何凿凿，渤潏涌山脚。含虚光可鉴，倒影壁如削。弥漫到前溪，支脉通远壑。白龙乃神物，胡此恋一勺。势能为霖雨，力可兴雷雹。上天未有命，兹焉缩头角。应防困蝼蚁，泥蟠讵敢跃。葅醢曾是忧，豢养殊非乐。亦如君子道，出处贵先觉。吾生苦迁谪，未免郡政缚。偶来泉畔坐，感兴题秋箨。斗薮缨上尘，试就清涟濯。聊将一掬水，洗我面惭怍。日暮不忍归，风埃满城郭。《和张功父梅诗十绝句》宋代·杨万里—道山堂後数株梅，为底偏於雨里开。到得晴来无一朵，乱飞白雪点苍苔。《射虎行》清代·弘晓—山深围广路阸塞，郁葱林木高百尺。人马横邪雁翅排，岚气迎眸寒威逼。仰看众岫罗如星，层颠俯视曦轮升。合围未毕方前进，忽闻一阵寒风腥。纵目遥看咸住步，言是山君当歧路。掉尾张牙正负隅，马怯人惊面相顾。猛兽不除人必残，猎士鼓勇如林攒。相持搏击两不让，岩头立马真奇观。我皇亲自率禁旅，一箭横胸洞肺腑。从兹恶劣得剪除，扈从诸臣齐蹈舞。昔闻射虎但耳闻，何似随銮目见真。圣君神武本天纵，盛事应当记史臣。《迁家历阳江行夜泊黄泥潭怀寄冯善渊》宋代·贺铸—黄泥潭口舣征篷，回指东城祗眼中。半夜凫鹥先觉雨，连江葭菼自生风。青灯解作无眠伴，白酒难招一醉同。从此相思寖相远，便凭归棹附诗筒。《柳含烟 其三》清代·汪东—灞桥柳，送行人。千古几经攀折，疏枝摇曳起黄尘。月微昏。昨岁边关征戍急。翻使离歌激烈。待君移作绕朝鞭。破胡旋。《钱处士李氏谶》唐代·不详—髣髴之间一倍杨。《行宫》唐代·元稹—寥落古行宫，宫花寂寞红。白头宫女在，闲坐说玄宗。《春宵》宋代·苏轼—春宵一刻值千金，花有清香月有阴。歌管楼台声细细，秋千院落夜沉沉。《次刘苍涯见访》宋代·萧立之—山里清怀人得知，地炉灰冷雪来时。七年有别君仍壮，一事无成我自悲。履豨应为天下计，缚鸡曾见故人诗。欲谈世事难相就，不为冲寒脚力疲。《八月十有八日石门社饮》明代·朱朴—老桂吹香花满阑，故人相约把杯看。潮随月满涛声壮，露应秋高木叶寒。谁遣岁华遮白发，且凭幽事答清驩。同游忽念鹓鸿侣，五岭三江各羽翰。《台北车中口占 其二》近代·苏大山—驱车五堵匆匆过，遗迹尚留铁线桥。海外已开思想界，可怜鞭石帝王骄。《金水河春兴二首 其一》元代·王冕—神州何处见繁华，尽好当时富贵家。慷慨唤来黄字酒，丁宁将出紫帘车。春风袅袅穿杨柳，小雨冥冥度杏花。沉醉归来不知夜，又传清响按琵琶。《和王仪赠别》元代·郭钰—一曲秦筝春酒浓，暖云轻扑翠鬟松。玉骢千里关门晓，鶗鴂数声烟树重。《致方曦》近代·萧红—高楼举目望，咫尺天涯间。百唤无一应，谁知离恨多。《结袜子》元代·杨维桢—汉家九陛飞秋霜，公卿会立朝明堂。王生何人谈老黄，廷辱廷尉理不山。廷尉跪结袜，有如壮夫出胯下，面无惭色神洋洋。君不见黄石公进张良，夏侯章诋孟尝，长者之名从此扬。《水调歌头·安石在东海》宋代·苏轼—余去岁在东武，作《水调歌头》以寄子由。今年子由相从彭门居百余日，过中秋而去，作此曲以别。余以其语过悲，乃为和之，其意以不早退为戒，以退而相从之乐为慰云耳安石在东海，从事鬓惊秋。中年亲友难别，丝竹缓离愁。一旦功成名遂，准拟东还海道，扶病入西州。雅志困轩冕，遗恨寄沧洲。岁云暮，须早计，要褐裘。故乡归去千里，佳处辄迟留。我醉歌时君和，醉倒须君扶我，惟酒可忘忧。一任刘玄德，相对卧高楼。《秋感》清代·陈锡金—频年漂泊滞江湖，慷慨悲歌碎唾壶。名士由来羞画饼，丈夫自古志悬弧。诚知天地方龙战，不信人才出狗屠。沧海茫茫豪气在，私将明镜照头颅。大江东去日西斜，身世无聊百感加。两鬓不堪成白雪，一年容易又黄花。人争驱逐中原鹿，我独优游下泽车。萧瑟秋风怕凭吊，六朝金粉剩寒鸦。《冬日山居》明代·释古电—雪霁千峰白，寒光照草堂。围炉烧榾柮，背日补衣裳。境寂心逾澹，情枯道亦忘。柴门终日掩，无事但焚香。《题凤图》明代·何瑭—虞周世远太平稀，灵鸟翩翩何处飞。千载贤王时运笔，九重圣主正垂衣。云开丹穴风初静，日上青桐露未晞。黄发老臣怀至治，羽毛五色望来归。《观书》明代·于谦—书卷多情似故人，晨昏忧乐每相亲。眼前直下三千字，胸次全无一点尘。活水源流随处满，东风花柳逐时新。金鞍玉勒寻芳客，未信我庐别有春。《颂古一百首》宋代·释智愚—脚跟不断红丝线，掉臂乾坤自在行。塞壑填沟无处著。妇来依旧两眉横。《村居》明代·王天性—入市逢迎傲骨难，逃空放浪野情宽。午窗梦蝶云为榻，春涧饮牛竹作冠。浊酒无妨邀月饮，古琴未易向人弹。乾坤百态多新巧，白眼将来一幻看。《李按察于鳞》清代·严遂成—宗风北地切皈依，宋学荒唐作者希。大吏以文为可檄，狂生有母寄当归。论持大历西京上，读到聱牙戟口非。毋恩公为子姑去，鲍山白雪入楼飞。《茶轩为陈惟寅赋》明代·姚道衍—千苞凛冰雪，一树当窗几。晴旭晓微烘，游蜂掠芳蕊。澹香匀蜜露，繁艳照烟水。幽人赏咏迟，每恨残红委。《送周开祖出守鄱阳》宋代·贺铸—三尺京尘衮衮中，略无闲地贮清风。鲈鱼菰菜经年别，皂盖朱轓一日东。俗眼强分青白在，芳樽未觉圣贤空。鄱阳不乏江山助，高兴都庐属谢公。《长相思·汴水流》唐代·白居易—汴水流，泗水流，流到瓜州古渡头。吴山点点愁。思悠悠，恨悠悠，恨到归时方始休。月明人倚楼。《望江南 燕来迟》清代·徐灿—无情燕，故故却才来。飞傍绣帘还絮语，笑人依旧是天涯。戢翼正徘徊。《采菊》明代·潘希曾—采采疏篱满把香，晓筐携得万钱黄。一杯浅泛仍和露，两鬓斜簪半著霜。阴处悬来蜂转趁，风前乾去蝶应伤。床头药笼多收贮，验取仙家却老方。《魇语之诗篇——妖夜八章 其四》当代·添雪斋—睫如长翼启初翔，梦到江南旧水乡。一夜砧声非古意，有人欲碎月之光。《渔家傲 古意赠今人》清代·文廷式—妾愿苧萝村下住。浣纱不共东家女。十顷荷花三里雾。迷归路。盈盈隔水谁能渡。不愿吴王宫里去。阳春一曲青春暮。人世繁华卿信否。浑无据。金床月落乌啼树。《闲游四首 其三》宋代·陆游—我出亦何急，辍行还怅然。轻装幸已具，老健更谁先。野饭聊支日，山蔬不直钱。此生终乐死，何以报皇天。《禅人并化主写真求赞》宋代·释正觉—形虽老苍，事不穷忙。味真嚼蜡，面冷刮霜。撒手行空劫，全身入帝乡。回头游戏成三昧，春上百华蜂采香。《梦李白二首·其二》唐代·杜甫—浮云终日行，游子久不至。三夜频梦君，情亲见君意。告归常局促，苦道来不易。江湖多风波，舟楫恐失坠。出门搔白首，若负平生志。冠盖满京华，斯人独憔悴。孰云网恢恢，将老身反累。千秋万岁名，寂寞身后事。《李凭箜篌引》唐代·李贺—吴丝蜀桐张高秋，空山凝云颓不流。江娥啼竹素女愁，李凭中国弹箜篌。昆山玉碎凤凰叫，芙蓉泣露香兰笑。十二门前融冷光，二十三丝动紫皇。女娲炼石补天处，石破天惊逗秋雨。梦入神山教神妪，老鱼跳波瘦蛟舞。吴质不眠倚桂树，露脚斜飞湿寒兔。《河中石兽》清代·纪昀—沧州南一寺临河干，山门圮于河，二石兽并沉焉。阅十余岁，僧募金重修，求石兽于水中，竟不可得。以为顺流下矣，棹数小舟，曳铁钯，寻十余里无迹。一讲学家设帐寺中，闻之笑曰：“尔辈不能究物理，是非木杮，岂能为暴涨携之去？乃石性坚重，沙性松浮，湮于沙上，渐沉渐深耳。沿河求之，不亦颠乎？”众服为确论。一老河兵闻之，又笑曰：“凡河中失石，当求之于上流。盖石性坚重，沙性松浮，水不能冲石，其反激之力，必于石下迎水处啮沙为坎穴，渐激渐深，至石之半，石必倒掷坎穴中。如是再啮，石又再转。转转不已，遂反溯流逆上矣。求之下流，固颠；求之地中，不更颠乎？”如其言，果得于数里外。然则天下之事，但知其一，不知其二者多矣，可据理臆断欤？(转转 一作：再转)《满江红·登黄鹤楼有感》宋代·岳飞—遥望中原，荒烟外、许多城郭。想当年、花遮柳护，凤楼龙阁。万岁山前珠翠绕，蓬壶殿里笙歌作。到而今、铁骑满郊畿，风尘恶。兵安在？膏锋锷。民安在？填沟壑。叹江山如故，千村寥落。何日请缨提锐旅，一鞭直渡清河洛。却归来、再续汉阳游，骑黄鹤。《病后承伴松虚白二上人以法语见示辄成三绝奉报 其一》明代·王世贞—病起空庭秋色新，翛然一榻净无尘。欲知不二门中语，应有朝来问疾人。《次韵赠道士汪庭芝二首》宋代·方回—七叶衣冠尺五天，赤眉兵起竟谁全。备尝庶孽流离□，□会仙直接引缘。身世万端艰苦后，家门十载变更前。操持正要看帆柂，勿便夸为到岸船。《病后二首 其二》宋代·周紫芝—病起身还健，凭高喜欲颠。乱山推不去，一水忽当前。远碧飞双鹭，平湍落钓船。自今如不死，馀日尽诗年。《题张择端清明上河图》清代·玄烨—天津桥下水粼粼，柳外盘舟夹画轮。想见汴京全盛日，春游多少太平人。《除夕》清代·郭步韫—骨肉圞圆不可期，每逢佳节倍生悲。年华荏苒成今古，人事迁流多盛衰。尘甑常无馀宿粒，空囊惟有苦心诗。声声曙角催残腊，贺岁来朝强自支。《江湖壮游和李侍御尚絅韵》明代·黄仲昭—仗剑别乡土，乾坤欲遍行。凭高能作赋，吊古独伤情。草没唐虞甸，苔荒丰镐城。经游何地好，我亦濯尘缨。《纪事二十四首》清代·梁启超—猛忆中原事可哀，苍黄天地入蒿莱。何心更作喁喁语，起趁鸡声舞一回。《扇子诗》宋代·李石—达摩一字无法，惠子五车著书。透关九重见虎，离钩三寸示鱼。《愚人食盐》南北朝·僧伽斯那—昔有愚人，至于他家。主人与食，嫌淡无味。主人闻已，更为益盐。既得盐美，便自念言：“所以美者，缘有盐故。少有尚尔，况复多也？”愚人无智，便空食盐。食已口爽，反为其患。《夜上受降城闻笛》唐代·李益—回乐峰前沙似雪，受降城外月如霜。(回乐峰 一作：回乐烽）不知何处吹芦管，一夜征人尽望乡。《谢寿安县惠神林山牒》宋代·邵雍—西南有山高崔嵬，乱峰围绕如蓬莱。中间有地可容足，泉甘木茂无尘埃。诸君之意一何厚，协谋判给如风雷。天津八月水波定，便可乘查观一回。《游褒禅山记》宋代·王安石—褒禅山亦谓之华山，唐浮图慧褒始舍于其址，而卒葬之；以故其后名之曰“褒禅”。今所谓慧空禅院者，褒之庐冢也。距其院东五里，所谓华山洞者，以其乃华山之阳名之也。距洞百余步，有碑仆道，其文漫灭，独其为文犹可识曰“花山”。今言“华”如“华实”之“华”者，盖音谬也。其下平旷，有泉侧出，而记游者甚众，所谓前洞也。由山以上五六里，有穴窈然，入之甚寒，问其深，则其好游者不能穷也，谓之后洞。余与四人拥火以入，入之愈深，其进愈难，而其见愈奇。有怠而欲出者，曰：“不出，火且尽。”遂与之俱出。盖余所至，比好游者尚不能十一，然视其左右，来而记之者已少。盖其又深，则其至又加少矣。方是时，余之力尚足以入，火尚足以明也。既其出，则或咎其欲出者，而余亦悔其随之，而不得极夫游之乐也。于是余有叹焉。古人之观于天地、山川、草木、虫鱼、鸟兽，往往有得，以其求思之深而无不在也。夫夷以近，则游者众；险以远，则至者少。而世之奇伟、瑰怪，非常之观，常在于险远，而人之所罕至焉，故非有志者不能至也。有志矣，不随以止也，然力不足者，亦不能至也。有志与力，而又不随以怠，至于幽暗昏惑而无物以相之，亦不能至也。然力足以至焉，于人为可讥，而在己为有悔；尽吾志也而不能至者，可以无悔矣，其孰能讥之乎？此余之所得也！余于仆碑，又以悲夫古书之不存，后世之谬其传而莫能名者，何可胜道也哉！此所以学者不可以不深思而慎取之也。四人者：庐陵萧君圭君玉，长乐王回深父，余弟安国平父、安上纯父。至和元年七月某日，临川王某记。《早寒江上有怀 / 早寒有怀》唐代·孟浩然—木落雁南度，北风江上寒。我家襄水曲，遥隔楚云端。乡泪客中尽，孤帆天际看。(孤帆 一作：归帆)迷津欲有问，平海夕漫漫。《宁宗郊祀二十九首》宋代·学士院—［圜钟为宫］天门荡荡，云车阴阴。百神咸秩，在灵顾歆。神哉来娭，神神溥临。乡时宋德，翼翼小心。《春日偶成》宋代·程颢—云淡风轻近午天，傍花随柳过前川。时人不识余心乐，将谓偷闲学少年。《高宗皇帝挽词》宋代·王淮—炎祚开中叶，龙翔自有真。挥戈回日照，洗甲挽天津。立极乾坤正，循环雨露新。嗣皇能继志，诗为武功陈。《义民祠》清代·白廷璜—邦本重惟民，五常次以义。素未析君圭，猝谁除戎器。谁知德泽深，能动顽愚志。南北纷干戈，晨昏资禦备。较诸肉食者，褒奖更宜至。刻桷复丹楹，馨香报高谊。勉哉东瀛民，无忘此宠异。《偈颂七十一首》宋代·释了惠—起寨重招五百兵，等闲恢复百余城。凌烟阁上清风起，留得将军卷世名。《答友问》近代·张采庵—愿张天讨挞倭奴，振臂当前奋一呼。宝剑横磨驱十万，山河还我旧舆图。《杨懋功同朱巍甫佳甫携酒过览胜楼》明代·黎民表—南浦从来伤别地，高楼吟望更沾襟。千门月色渔榔静，午夜风江酒盏深。明烛却添游女恨，绝缨谁识楚臣心。萧条孺子湖边路，此去朱弦绝赏心。《金刚随机无尽颂·无得无说分第七》宋代·释印肃—圣贤皆一道，十方常浩浩。当体即如来，何须苦修造。《一字百题示商君祥 其八十五 歌·金朝》李俊民—大音声自希，赏音人亦寡。宁可逆汝耳，不可废作者。《钱盱眙赴上因乞诗》宋代·李彭—君自金张侣，从予嵇阮游。祗园分客袂，星渚系归舟。楚国烟霞晚，隋河榆柳秋。中州多汲引，行矣亦封侯。《满庭芳 长江》近代·朱帆—牛渚狂涛，马当险浪，依稀虎啸猿啼。源头何处，直上指天池。夹岸苍山翠嶂，又平野、禾黍离离。金波荡，艨艟舴艋。一例去如飞。神驰、千载外，渡头挥扇，山阜围棋。更浮舟汉使，饮马胡儿。隐约金山战鼓，楼船上、红粉英姿。都逝矣，君看江水，东去可曾西。《端午即事》宋代·文天祥—五月五日午，赠我一枝艾。 故人不可见，新知万里外。丹心照夙昔，鬓发日已改。 我欲从灵均，三湘隔辽海。《题阙 其四十五》明代·王世贞—文王实剪魏，叔夜尸于市。天子不为雠，雠乃作天子。当时侍中君，衔愤栖田里。新沓竟怜才，终烦司徒启。惜哉荡阴役，终乃为雠死。王裒恸蓼莪，独行表君子。《鹤冲天·黄金榜上》宋代·柳永—黄金榜上，偶失龙头望。明代暂遗贤，如何向。未遂风云便，争不恣狂荡。何须论得丧？才子词人，自是白衣卿相。烟花巷陌，依约丹青屏障。幸有意中人，堪寻访。且恁偎红倚翠，风流事，平生畅。青春都一饷。忍把浮名，换了浅斟低唱！《玉楼春·春景》宋代·宋祁—东城渐觉风光好。縠皱波纹迎客棹。绿杨烟外晓寒轻，红杏枝头春意闹。浮生长恨欢娱少。肯爱千金轻一笑。为君持酒劝斜阳，且向花间留晚照。《示二子》宋代·胡宏—体道识泰否，涉世随悲欢。滞迹红尘中，情寄青云端。早年勤学道，晚节懒为官。心活乾坤似，机员身自安。《赠宋尔义北上访兄兼寄其兄尔孚二首 其一》明代·郭之奇—轻装仍万里，一再未云艰。至性关今古，高情失水山。独怜原鹡去，空忆渚鸿还。以我良朋叹，为君游子颜。《鸡山别意》明代·邓林—好信传春欲放梅，文萧意驾彩鸾回。旌幢影里仙骈动，弦管声中祖帐开。蚁蕴莫辞今日醉，鹤书应向几时来。深情缱绻难为别，共把新诗满卷裁。《满庭芳（和元发弟秋日对酒）》宋代·王之道—露溢金茎，风翔玉宇，嫩凉初霁秋容。山肴野蔌，聊快一尊同。正值大田多稼，临邛隘、酒客憧憧。追随处，杯盘狼藉，野草荫长松。《咏庐山三叠泉与秀峰瀑布》近代·常国武—匡岳三叠泉，盛名雷贯耳。陟降殊艰难，况我肉生髀。心动效雀跃，胆寒搁屐齿。倩影梦不来，图像只片纸。画饼岂充饥，咫尺俨千里。有客为形容，名至实未逮。一叠一吐吞，支离恨破碎。俯瞰惟细流，仰视积石蔽。宛如常山蛇，见首不见尾。鼎中烹全牛，一脔能餍胃？何似秀峰下，百丈飞瀑坠。倒挂银河水，镗鞳声峭厉。尽洗万古愁，席卷魑与魅。《忆昔》宋代·陆游—忆昔浮江发剑南，夕阳船尾每相衔。楠阴暗处寻高寺，荔子红时宿下严。硖口烹猪赛龙庙，沙头伐鼓挂风帆。区区陈迹何由记，惟有征尘尚满衫。《赠别 其二》明代·霍与瑕—长安风细静无尘，门对西山结近邻。殿阁五云清禁迥，烟花三月玉河春。忽闻蓟北吟庄调，又向江南问楚津。知到羊城过粤秀，倚闾犹有未归人。《鲁巷太师庙》宋代·韩维—善教邈无迹，其流在民心。君看鲁太师，庙食犹至今。岂如文俗土，朱墨坐浮沉。趋营止目前，不顾患害深。去汉馀千载，此弊竟相寻。我行道祠下，感激为悲吟。不见田雉驯，啼鸦空满林。《上元夜六首·其一》唐代·崔液—玉漏银壶且莫催，铁关金锁彻明开。谁家见月能闲坐？何处闻灯不看来？《揠苗助长》先秦·佚名—宋人有闵其苗之不长而揠之者，芒芒然归，谓其人曰：“今日病矣！予助苗长矣！”其子趋而往视之，苗则槁矣。天下之不助苗长者寡矣。以为无益而舍之者，不耘苗者也；助之长者，揠苗者也，非徒无益，而又害之。(闵 通：悯)《鹧鸪天·彩袖殷勤捧玉钟》宋代·晏几道—彩袖殷勤捧玉钟，当年拚却醉颜红。舞低杨柳楼心月，歌尽桃花扇底风。从别后，忆相逢，几回魂梦与君同。今宵剩把银釭照，犹恐相逢是梦中。《秋风辞》两汉·刘彻—秋风起兮白云飞，草木黄落兮雁南归。兰有秀兮菊有芳，怀佳人兮不能忘。泛楼船兮济汾河，横中流兮扬素波。箫鼓鸣兮发棹歌，欢乐极兮哀情多。少壮几时兮奈老何！《南歌子词二首 / 新添声杨柳枝词》唐代·温庭筠—一尺深红胜曲尘，天生旧物不如新。(胜曲尘 一作：蒙曲尘)合欢桃核终堪恨，里许元来别有人。井底点灯深烛伊，共郎长行莫围棋。玲珑骰子安红豆，入骨相思知不知。 《己丑除夕暨阳旅次口占二首 其二》当代·秦鸿—已摒千山归夜幕，且欹孤枕听江声。滔滔尚许廉棱在，激激中流一鉴平。《高村店大风，店有淇澳绿竹古迹》明代·袁宗道—罡风猎猎下征鞍，十月严霜次骨寒。喷石澌沙犹古水，流苍滴翠是新竿。寒鸦野店楸林黑，冻马荒亭莎叶乾。何似山斋闭关坐，南华摊向火炉看。《庭树》宋代·李覯—不是栽培力，谁容此处生。细声饶客睡，斜影与邻清。地窄根犹迸，秋迟叶未惊。虞人虽欲伐，却怕损簷楹。《临江仙·送钱穆父》宋代·苏轼—一别都门三改火，天涯踏尽红尘。依然一笑作春温。无波真古井，有节是秋筠。惆怅孤帆连夜发，送行淡月微云。尊前不用翠眉颦。人生如逆旅，我亦是行人。(尊 通：樽)《挽程宫詹》明代·沈周—高官博学何辞諻，顷疾长殂可悼嗟。君子不知蝇有恶，小人安信玉无瑕。圣明浩浩汤除网，睽极茫茫鬼载车。归把遗文殉深葬，看从地下发光华。《咏怀三十四首 其十三》明代·王廷陈—姬旦制冠裳，万古承其贲。偶以衣狙猱，奔腾裂且弃。承云本妙音，鳞羽争辟易。鲁门钟鼓声，转使爰居悸。物类何缤纷，人已非一致。韪哉尼父言，盍各言尔志。《传言玉女》清代·奕绘—磊落幽怀，写向白云深处。天上神仙，讵钟情如许。灵犀一点，化作凤鸾交舞。人间那有恁般儿女。侬手双鱼，杨柳枝儿穿取。即心如意，便分明相与。风轻月好，眉目写来清楚。凡夫空向画中凝伫。《三叠》宋代·刘克庄—脂粉形容总未然，高标端可配先贤。不陪严子羊裘后，即傍王郎麈尾边。《季秋已寒节令颇正喜而有赋》宋代·陆游—霜降今年已薄霜，菊花开亦及重阳。四时气正无愆伏，比屋年丰有盖藏。风色萧萧生麦陇，车声碌碌满鱼塘。老夫亦与人同乐，醉倒何妨卧道傍。《十二日灌园 其一》宋代·韩淲—桑荫未移山照晚，曲塘横岸小轩窗。不知秋思今多少，岩桂芙蓉开酒缸。《悲遣十三章 其十》明代·王彦泓—醉时感慨醒来闷，贫用奔波病却眠。白日无聊更无暇，黄昏独到穗帷前。《蜀中九日 / 九日登高》唐代·王勃—九月九日望乡台，他席他乡送客杯。 人情已厌南中苦，鸿雁那从北地来。《寿太常汪春谷母七十》明代·杨继盛—南极星临衡岳动，北堂萱映潇湘明。汉宫瑶轴封仙检，涂水梅花照楚城。海日蟠桃开寿域，天风青鸟下蓬瀛。金陵江夏隔千里，西望白云无限情。《致政运使直阁 其二》宋代·孙觌—萧散乌藤杖，风流白接离。分茵前席满，载酒后车随。食鼎罗千指，歌钟拥十眉。凄凉今夜月，空照习家池。《为圣俞颂橘岩》宋代·释绍昙—洞庭秋晚半青黄，须待霜林熟自香。不向悬崖亲撒手，认皮作炎错承当。《消夏杂咏十二首 其六 学画》清代·徐搢珊—閒凭净几展吴绫，江面青山画几层。搁笔凝神还静想，石边尚少看云僧。《山坡羊·骊山怀古》元代·张养浩—骊山四顾，阿房一炬，当时奢侈今何处？只见草萧疏，水萦纡。至今遗恨迷烟树。列国周齐秦汉楚，赢，都变做了土；输，都变做了土。《下摄市》宋代·乐雷发—吟到湘潭一叶黄，贾胡踪迹正悲凉。抱琴沽酒异乡客，打鼓发船何郡郎。楚女越商相杂沓，淮盐浙楮自低昂。尘埃市井无人识，濯足江头望八荒。《沔阳谒诸葛武侯祠》清代·允礼—遭逢鱼水自南阳，将相才兼管乐长。祠树能回万牛首，臣家本有百株桑。卧龙地近乡山古，筹笔人遥驿路荒。庙貌嵯峨一瞻拜，到门沔水鉴清光。《周伯弜诗送僧至吴》宋代·释元肇—周友别多时，湖山翠染衣。宦情如纸薄，诗句逐云飞。一片孤鸿影，三高钓雪矶。只消传此意，知我似君稀。《春日寓感》唐代·王延彬—两衙前后讼堂清，软锦披袍拥鼻行。雨后绿苔侵履迹，《奉和方山灵岩寺应教诗·隋代》诸葛颖—名山镇江海，梵宇驾风烟。画栱临松盖，銮牖对峰莲。雷出阶基下，云归梁栋前。灵光辨昼夜，轻衣数劫年。一陪香作食，长用福为田。《水龙吟·次韵章质夫杨花词》宋代·苏轼—似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被、莺呼起。不恨此花飞尽，恨西园、落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花，点点是离人泪。《清平调·其一》唐代·李白—云想衣裳花想容，春风拂槛露华浓。 若非群玉山头见，会向瑶台月下逢。《子夜歌 其三》明代·屈大均—斗帐春风冷，薰炉夜有香。薰炉长不转，香气自飘扬。《元裕之以山游见招兼以诗四首为寄因以山中之意仍其韵 其一·金朝》麻九畴—石华政可采，负我孤舟篷。胡为红尘里，扰扰槐安宫。山间绿萝月，一照千岩空。洪崖去不返，清游谁与同。空馀松根泉，杂佩流无穷。人心堕泥滓，不如与天通。举头视霄汉，浩露洗心胸。《莫京甫知事有台掾这辟赋诗识别二首》宋代·王珪—兰生空谷混荆榛，不碍幽香到处闻。幕府才流推谢掾，宣州宾客忆崔群。清怀叠阵三秋月，行橐双溪一片云。白发书生何以报，惭君出力卫斯文。《寄陕府邓给事》唐代·孟郊—陕城临大道，馆宇屹几鲜。候谒随芳语，铿词芬蜀笺。《哭江进之 其四》明代·袁宏道—偏是佳人少，鸺鹠日日鸣。应刘皆早世，晁贾竟虚生。雪涧寒当户，渔梁怒满城。怜才与惜宝，天似未分明。《秋日登潞河城楼》清代·顾桢—秋雁又南去，旅人还北征。空山摧木叶，落日满江城。尘事纷如积，华年暗自惊。壮心殊耿耿，徒作不平鸣。《送越帅程给事赴诏》宋代·华镇—清华仙殿图书府，贵近东台侍从郎。宠被买臣荣遇绂，来临安石宴游乡。下车建设先条教，暖席施为尽纪纲。鉴物净明齐上水，临机锋锐踰干将。威棱直为摧奸宄，德惠阴知佑善良。意匠经营真有趣，轴机裁处动非常。谨严庭讼情无失，检察民输弊已亡。坐使奸胥难用巧，默令雅俗尽知方。淳和只有兴廉逊，肃治应无敢寇攘。莲幕终朝閒笔削，圜扉经岁绝桁杨。精蓝振起都城美，新馆增延使者光。剪拂散材充大匠，吹嘘寒谷变春阳。三年治最腾歌颂，千里声和协雨旸。何但编氓称五裤，已令比屋有千箱。风流自得篇章乐，閒暇人惊日月长。彩舫有时罗绮绣，朱轓到处拥丝簧。寻穷万壑幽深趣，踏遍千岩紫翠芳。绝唱未饶元相国，遗风独揖贺知章。香山图画知尝预，魏阙心诚想未忘。下国可能留近侍，雄材自合在岩廊。祥光一夜生台座，优诏平明出未央。汉殿果深思董贾，越人那久得龚黄。丹书东下随秋雁，画鹢西征拂晓霜。不独飞章留去辙，况多扶老拥归艎。已知子翼终难借，犹拟曹侯且缓装。送目未能看竹马，倾思惟只咏甘棠。既当帝阙盐梅望，可恋吴门绣画堂。前席虚心方注想，据鞍壮气正康强。七城异绩虽云远，万室苍生伫有望。蹇步有心随轨辙，梦魂终夜倚门墙。《邓端友临要阁五首 其三》宋代·陈渊—谁家多竹门可款，临要阁前沙岸傍。谩道薰风能解愠，正应苍玉自生凉。《寄扬州韩绰判官》唐代·杜牧—青山隐隐水迢迢，秋尽江南草未凋。二十四桥明月夜，玉人何处教吹箫？《檐冰》宋代·张扩—历历排檐定琢成，小庵睡起眼初明。药翁收乳得鹅管，天女坠钗悬水晶。脱手不供时把玩，怯风终作泪纵横。老顽不办刘叉句，听尽寒阶断续声。《汉宫春似月桂而丽感兴成诗》宋代·钱时—名花千古不成尘，不比昭阳绝代我。回首两都今一梦，是谁污作汉宫春。《山市》清代·蒲松龄—奂山山市，邑八景之一也，然数年恒不一见。孙公子禹年与同人饮楼上，忽见山头有孤塔耸起，高插青冥，相顾惊疑，念近中无此禅院。无何，见宫殿数十所，碧瓦飞甍，始悟为山市。未几，高垣睥睨，连亘六七里，居然城郭矣。中有楼若者，堂若者，坊若者，历历在目，以亿万计。忽大风起，尘气莽莽然，城市依稀而已。既而风定天清，一切乌有，惟危楼一座，直接霄汉。楼五架，窗扉皆洞开；一行有五点明处，楼外天也。层层指数，楼愈高，则明渐少。数至八层，裁如星点。又其上，则黯然缥缈，不可计其层次矣。而楼上人往来屑屑，或凭或立，不一状。逾时，楼渐低，可见其顶；又渐如常楼；又渐如高舍；倏忽如拳如豆，遂不可见。又闻有早行者，见山上人烟市肆，与世无别，故又名“鬼市”云。《月夜》唐代·杜甫—今夜鄜州月，闺中只独看。遥怜小儿女，未解忆长安。 香雾云鬟湿，清辉玉臂寒。何时倚虚幌，双照泪痕干。《铁塘江》宋代·王镃—凉丝疏柳条，秋满石阑桥。吴越兴亡事，晨昏来去潮。云开天日近，水接海山遥。望到西陵渡，风帆影自飘。《秋日访徐茂吴司理》明代·徐熥—青鬓投簪二十年，菟裘高筑虎林偏。胸吞云梦全无楚，屋贮华阳小有天。杨柳影侵游寺屐，竹枝歌送泛湖船。钱唐江上潮如马，定赋观涛第几篇。《绮寮怨 杨禹丞书云，每读余词，觉纯文学感人之深，报以此解。》近代·饶宗颐—玉笛犹缠穷思，压愁醺未醒。看过眼、士马衣冠，凭谁主、画壁旗亭。十年题襟异国，菁莪地、带草仍晕青。只去来、岁序侵寻，飘零客、鬒发悲易盈。此去驿烟几程。惊尘满目，况当万里飞琼。宝瑟宵清。掩丛卷、忍重听。堪叹惜阴人去，珍重阁、最伤情。歌翻渭城。相从恨岁晚，空涕零。《送林石崖都宪》明代·严嵩—中丞出镇在扶风，共说登台两世同。天语宣廷催拥传，霜威满路避乘骢。簪缨独继家声贵，斧钺荣兼节制崇。宵旰忧勤问民瘼，几回书奏大明宫。《绍兴祀先农摄事七首 其三 奠币用《明安》。》宋代·郊庙朝会歌辞—灵斿载临，见先陈贽。有严篚实，式将纯意。肸蚃既接，礼行有次。神兮安留，歆我禋祀。《琛上人所蓄妙高墨戏三首 其一》宋代·释德洪—年年长恨春归速，脱手背人收拾难。那料高人笔端妙，一枝留得雾中看。《赠卫八处士》唐代·杜甫—人生不相见，动如参与商。今夕复何夕，共此灯烛光。少壮能几时，鬓发各已苍。访旧半为鬼，惊呼热中肠。焉知二十载，重上君子堂。昔别君未婚，儿女忽成行。怡然敬父执，问我来何方。问答未及已，儿女罗酒浆。夜雨剪春韭，新炊间黄粱。主称会面难，一举累十觞。十觞亦不醉，感子故意长。明日隔山岳，世事两茫茫。《出塞二首》唐代·王昌龄—秦时明月汉时关，万里长征人未还。但使龙城飞将在，不教胡马度阴山。骝马新跨白玉鞍，战罢沙场月色寒。城头铁鼓声犹振，匣里金刀血未干。《临安春雨初霁》宋代·陆游—世味年来薄似纱，谁令骑马客京华。小楼一夜听春雨，深巷明朝卖杏花。矮纸斜行闲作草，晴窗细乳戏分茶。素衣莫起风尘叹，犹及清明可到家。《闻湖州》清代·顾炎武—永嘉一蒙尘，中原遂翻覆。名胡石勒诛，触眇苻生戮。哀哉周汉人，离此干戈毒。去去王子年，独向深岩宿。《初泛舟新池》宋代·文彦博—旧池疏引透新池，转觉澄澜势渺瀰。得志鱼虾争跳跃，无根萍梗任推移。船头欲过冲桥脚，柳眼初开映水湄。借问阿连春草句，何人先把紫毫摛。《松斋直指因喫粽与兄弟论铁酸豏金刚圈栗棘蓬》宋代·释慧空—直指喫粽被粽赚，吐出多年铁酸豏。俊鹰才见插天飞，饿狗床根争咂啖。忽然变作蒲与圈，鹰也迷踪狗也奔。百年滞货无人要，千里持来访我门。象牙不出老鼠口，富贵或生穷相手。倒把春风二月花，满劝松斋一杯酒。《题健斋费子充殿元号》明代·陈献章—化机浩浩不曾停，刚见群龙面目成。谁道名斋无此意，江门月上看潮生。《晚晴》明代·文徵明—茆檐漠漠晚风微，曲院无人雨霁时。忽见碧窗疏影乱，一痕新月在花枝。《月夜过湖》明代·李震—湖光无际月团团，倒浸山河宇宙宽。舞影鸾窥金母瓮，抱珠龙卧水晶盘。大姑罗袜江花绣，五老香炉石鼎寒。过客不知天险处，舵楼吹笛到更阑。《临江》清代·浦梦珠—记得鸩媒来问字，背人悄坐兰房。偷听细语说周详。寐徵夸绿凤，生甲怕红羊。道作双星须傍月，一言难辩荒唐。神仙生岂便随郎。误人刘碧玉，贪嫁汝南王。《参议余公挽诗》宋代·虞俦—惨澹门阑色，凄凉月旦评。居官皆可纪，当路竞知名。香火祠庭老，锱铢郡绂轻。弹冠公自懒，相国讵忘情。《终南别业》唐代·王维—中岁颇好道，晚家南山陲。兴来每独往，胜事空自知。行到水穷处，坐看云起时。偶然值林叟，谈笑无还期。《闻大司寇王公元美得请还吴中》明代·欧大任—弇州朱草白云寒，西省尚书早挂冠。岭外不知春已到，梅花还可寄君看。《寒食 其一》明代·胡奎—七十四年归老日，一百五夜禁烟天。却笑山厨无热火，频将冷酒醉花前。《浣溪沙 七夕》清代·高佩华—银汉迢遥月半弯。虔陈瓜果任双鬟。鹊桥稳驾白云湾。为诉经年离别苦，仙踪料想五更还。哪能分巧到人间。《秃奴诗戏寄沈诚学》明代·龚诩—东村二八张小姑，鬓发油油如漆乌。朝朝不惜五更起，对镜千梳并万梳。争似吾家阿奴秃，落落数竿删后竹。一生不费膏沐资，日出酣红睡方熟。君家有婢亦如此，何幸少年犹有齿。夜寒聊取代汤婆，殊胜当年玉川子。《落花》宋代·李陶子—流水难穷目，斜阳易断肠。谁同砑光帽，一曲舞山香。《题清心堂诗卷后，为相院判赋》元代·张昱—曾把桐乡作故乡，衙回系马入斯堂。窦家五子荣丹桂，谢氏诸郎焚紫囊。乞得异花曾见种，酿成名酒许先尝。潜然掩卷垂残泪，不独题诗愧老苍。《秦风·无衣》先秦·佚名—岂曰无衣？与子同袍。王于兴师，修我戈矛。与子同仇！岂曰无衣？与子同泽。王于兴师，修我矛戟。与子偕作！岂曰无衣？与子同裳。王于兴师，修我甲兵。与子偕行！《摊破浣溪纱 赠贺双卿》清代·段玉函—衰柳风前叶已稀。晚烟横界远山齐。日落寒云天影白、雁单飞。秋月香花存旧句，板桥流水换新题。总是不堪重见处、认柴扉。《虞美人（上巳席上）》宋代·叶梦得—一声鶗F774催春晚。芳草连空远。年年余恨怨残红。可是无情容易、爱随风。《题大隐堂》宋代·陈大任—池面嫩荷初汎水，栏边新笋欲齐檐。先生尽景论文饮，不觉斜阳已上帘。《拟古宫词一百首》明代·朱让栩—五云高护凤楼深，风度时来断续音。楼上君王自听得，尽知合院动秋砧。《广列女四首》宋代·刘克庄—骨永埋胡地，魂终恋汉廷。谁令妃远嫁，千载塚犹青。《题岘山图三绝》宋代·释宝昙—范子当年意崛奇，道人岁晚墨淋漓，北风低草牛羊莫，会有人传岘首诗。《赠邓子平》近代·柳亚子—嘘寒问暖费经营，豪气能消邓子平。出入车鱼宁有憾？播迁吴粤岂无名！狂奴肝胆吾轻剖，琐事眠餐汝总成。自是人间美男子，翻疑母性太多情。《鹧鸪天·飞尽林花绿叶丝》宋代·廖行之—飞尽林花绿叶丝。十分春色在荼。多情几日风朝雨，留恋东风未许归。天意好，与君期。如今且醉□蛾眉。明年上国春风里，赏遍名花得意时。《春兴三首 其一》明代·薛瑄—客居城市厌喧嚣，举目云林变绿条。好景一年都已过，何曾散步到西郊。《小重山·昨夜寒蛩不住鸣》宋代·岳飞—昨夜寒蛩不住鸣。惊回千里梦，已三更。起来独自绕阶行。人悄悄，帘外月胧明。白首为功名。旧山松竹老，阻归程。欲将心事付瑶琴。知音少，弦断有谁听。《游禺峡赠曾文卿》明代·邓云霄—独立霞标倚碧岑，洛阳年少气骎骎。一枝自皎临风玉，片语惊闻掷地金。龙剑雌雄分客路，匣琴山水忆知音。高斋半榻频回首，可道离情峡共深。《灵鹫十景 其十 呼猿洞》明代·贝琼—白猿呼不至，洞口白云重。涧落经霜果，崖留挂月松。相传来万里，独啸应千峰。碧玉环犹在，何人识旧踪。《贫士吟》明代·江源—乾坤双草屐，风雨一茅庐。不恨瓶无粟，空怜架有书。帘帷旧燕入，门巷故交疏。贫贱乃常理，何须光范趋。《蕲竹》当代·江南雨—馀音袅袅太悠扬，一曲清箫足断肠。月下娇魂何处去，簟纹犹渍印痕香。《上平江徐侍郎十绝句 其四》宋代·曾协—并列西京侍从多，吾丘司马岂同科。孤忠祇有囊书在，独见丁宁为偃戈。《和昌龄弟见寄》宋代·王十朋—经年游宦思家乡，枕间魂梦长飞扬。瓯越相望数百里，鱼雁来往安能常。水绿莲红王俭幕，我愧才疏笔常阁。居官不事羡长卿，执一无权犹子莫。昔年姜被今独眠，何时更作三珠连。左原风物亦不恶，溪莼抽丝蕨吐拳。阿连春草诗篇好，劝我归来宜及早。代笠亭前烟雨中，共把锄犁宁待老。《和陈传道秋日十咏 其四 秋晓》宋代·贺铸—未捲半帘霜，犹疑在庭月。倚树汲清泉，疏风猎华发。《赠郭舜举祠部新婚 其一》明代·王世贞—才子当今顾彦先，燕中花柳胜伊川。自从二陆为文友，乞得云间赠妇篇。《虞美人·风回小院庭芜绿·五代》李煜—风回小院庭芜绿，柳眼春相续。凭阑半日独无言，依旧竹声新月似当年。笙歌未散尊罍在，池面冰初解。烛明香暗画堂深，满鬓青霜残雪思难任。《渔家傲》宋代·米友仁—从古荆溪名胜地。溪光万顷琉璃翠。极望荷花三十里。香喷鼻。我舟日在花间舣。《合州舟中次韵王孔昭》明代·杨慎—驰晖易逝发难玄，屈指惊心二十年。北渚离愁芳草外，东风归信落花前。烟开巴峡铜梁秀，月照涪江石镜圆。栩栩瀛洲还旧梦，嘤嘤乔木又新篇。《题画 其二》明代·唐文凤—落落长松苍干古，深深幽馆碧窗虚。阶除近水凫鹥集，知是山中晓雨馀。《送任寿朋赴襄阳令》宋代·项安世—潭心山顶碑何在，凤翥龙翔梦亦非。野锸狼烟参井亩，城开雁坡入江圻。蟠胸橐帙千年当，手到鸡锋一映微。应待经行阡陌偏，唤登文石问兵机。《画石为祝寰瀛 其八》明代·倪元璐—善舞多窍，强骨能飞。《粤秀山》明代·张诩—忆昔越王歌舞台，千树万树荔花开，朝汉年年到此来。又忆南汉呼鸾道，千姝万妓颜色好，乾和殿上秋风早。兴废百年东逝水，青春不留君奈何，梵王宫殿今嵯峨。观音阁上凉如水，俯视人寰小如蚁，富贵浮云何足睨。《苦热》宋代·钱惟济—蘋末风休飞阁深，亭亭日御渐流金。火云接影横银汉，水鸟无声下翠阴。渴想孤山同饮露，烦思楚殿独披襟。柘浆粔籹都无味，卫玠清羸欲不任。《问刘十九》唐代·白居易—绿蚁新醅酒，红泥小火炉。晚来天欲雪，能饮一杯无？《顾恺之秋江晴嶂》元代·吴镇—从来六法重长康，染得新图更郁苍。万顷远横秋镜阔，千重林立彩云长。村村鸡犬鸣晴昼，两两樵渔话夕阳。无限风烟谁得似？欲将此处付行藏。《女儿割股词 为徐勉之作》元代·刘基—女儿少小幽闺里，深掩重帘学针指。施朱傅粉有母怜，一朝无母将焉恃？青灯背壁月当户，峘山之禽夜啼苦。丹元诉天天为愁，泪洒长河作飞雨。嗟儿与母同为身，母子分离何苦辛？抽刀割股股不血，一念自感皇穹仁。吾闻孝慈出天性，人心至诚天必听。儿股有肉母所育，母生儿死儿亦足。《文徵明飞瀑松声即用其韵》清代·弘历—岩间松韵荅泉声，策杖高人与目成。记得寒山千尺雪，无端一中画中情。《金缕衣》唐代·佚名—劝君莫惜金缕衣，劝君惜取少年时。(惜取 一作：须取)花开堪折直须折，莫待无花空折枝。(花开 一作：有花)《题平林烟雨图二首 其二》明代·胡俨—旧游长忆在余干，几对琵琶烟雨寒。白发无情人易老，画中浑似梦中看。《同邓孤舟林片雪二友晚吟三首》宋代·白玉蟾—君非爱此数峰青，肯恋扁舟尚蓼汀。群雁横空成一字，孤萤度水似双星。《题画赠易祖栻》清代·允禧—天工掷下碧玉环，飞龙游云藏其间。黑松使者管城子，夺取秀色归屏山。天孙机杼垂天巧，尺素徘徊度青鸟。第一峰头金饼圆，云霞照破壶天小。松年院本非士夫，大年一派传倪迂。郑虔王维真秀绝，丹青想像开元初。十里江南小平远，湖山是处情缱绻。渔艇泊香莲浦秋，陇犊眠青稻畦晚。男儿生来心好奇，天地画笥真吾师。朅来坐我孤亭上，貌取横塘烟雨时。《行香子·秋与》宋代·苏轼—昨夜霜风。先入梧桐。浑无处、回避衰容。问公何事，不语书空。但一回醉，一回病，一回慵；朝来庭下，光阴如箭，似无言、有意伤侬。都将万事，付与千钟。任酒花白，眼花乱，烛花红。《圣寿閤端午帖子 其二》宋代·许及之—画扇迎双凤，轻衣拂六铢。太清元有箓，抱朴不须符。《寄姊》清代·陆懿和—同眠姜被十馀年，忽隔云山路几千。昔日当窗偕赌绣，有时临案共披编。偶怜花落逢秋雨，閒数鸦飞傍晚烟。相约明春官舍里，与君重聚一堂前。《三衢道中》宋代·曾几—梅子黄时日日晴，小溪泛尽却山行。绿阴不减来时路，添得黄鹂四五声。《送蒋廷晖致事归临安 其二》明代·杨士奇—甲申诏命举能书，第一能书众未如。霜木晨星几人在，又承恩旨遂閒居。《寿史玉池奉常四首 其一》明代·董其昌—张乐依然近洞庭，春还岛屿尽浮青。天王正月开卿月，常伯文星是岁星。共纪甫申钟岳瑞，仍看黄绮狎山灵。明光起草寅清业，不向揆初慰独醒。《水调歌头 寿枢密》宋代·佚名—明月双溪上，胜景号金华。当年此夕，多少鸾凤杂云霞。共拥飘飘仙伯，来作人间英杰，王谢旧名家。纶綍妙文采，帷幄富忠嘉。圣天子，形梦寐，眷尤加。麒麟阁上，早晚丹陛听宣麻。鼎轴无穷勋业，岁岁熏风日永，萱秀北堂花。潋滟绮筵酒，寿算等河沙。《吴江夜泊》明代·孙继皋—津亭晚泊客心孤，暝色山光乍有无。水郭帆樯依雁鹜，人家灯火乱菰蒲。天寒雪霰窥双鬓，岁晏烟波隔五湖。城里歌钟知几处，锦堂华烛醉毡毹。《咏梅杂诗 其六》宋代·张道洽—孤山风味梅花句，先落人閒万古香。应笑老夫无一语，千回寂寞绕花傍。《滕王阁送邓巴州二首 其二》明代·欧大任—君去西川路，知余滞楚乡。巴江书莫寄，九派是浔阳。《绮寮怨 倚清真四声》近代·唐圭璋—满眼神州沉醉，海风吹异腥。背水驿、照野旌旂，斜阳里、浩气填膺。牛羊纷驰塞北，英雄恨、解甲双泪倾。叹杜鹃、溅血千山，销凝久、故国空梦萦。乱世寄身似萍。烽烟遍地，江关顿怨兰成。画角凄清。奈憔悴、懒重听。追思汉时飞将，扫寇虏、万方宁。楼高易惊。寒星映永夜，潮未平。《赠从弟》魏晋·刘桢—亭亭山上松，瑟瑟谷中风。风声一何盛，松枝一何劲。冰霜正惨凄，终岁常端正。岂不罹凝寒，松柏有本性。《晚晴和劝影斋韵》近代·傅子馀—忍便花前一醉休，眼中滚滚是洪流。吾侪各有青天在，鸦影能从夕照收。病树支春须著叶，坳堂积水不为舟。闲来踪迹凭诗见，更与何人共倚楼。《哭舍弟东山十首 其七》明代·李东阳—义重潘夫子，三年授一经。在生心感激，垂死语丁宁。孝义闻遗轨，文章见发硎。王生亦呜咽，哀诔忍能听。《正钗联句》南北朝·何逊—竹台归欲碍。花林出未通。度簪先分影。转珥忽瞻风。双桥耀宝钿。阗阗密复丛。羞令挂缨阙。整插补余空。《次女诗》明代·铁氏二女—骨肉衰残产业荒，一身何忍去归娼。泪垂玉著辞官舍，步蹴金莲入教坊。览镜自怜倾国色，向人羞学倚门妆。春来雨露宽如海，嫁得刘郎胜阮郎。《病中除夕 其一》明代·方孝孺—数漏掩残历，中宵气候殊。独怜愁共病，不与岁同除。《偶吟》近代·张采庵—珠阙无关任往来，呼童控鹤下蓬莱。临风薄袂飘飘举，漏月残云缓缓开。浊世浮生真大梦，人间天上只灵台。会当一到尘寰去，闻道神州有劫灰。《咏草》明代·何巩道—十里蒙茸绕海城，绿杨莎岸半阴晴。若为独立空遥望，每到相逢便远行。晓色暗迷临水梦，暮云低送倚楼情。青青未必经霜改，长向明妃冢上生。《秋怀三十六首》宋代·邵雍—八月炎凉均，气味亦自好。临虚乔木低，远望行人小。有迹事皆妄，无心物都了。何须更问辛，愿君自食蓼。《皋涂精舍作》清代·弘历—精庐虚朗荫高槐，岚翠迎人足散怀。云卧天窥无不可，风清月白致多佳。楹间写雾波涛幻，松下流泉琴筑谐。是地怡神堪久托，初心勤政惧微乖。《归燕》清代·柯蘅—乱后知谁在，花时见汝归。转怜经岁别，如与故人违。道路曾风雨，楼台半是非。深闺春寂寂，帘卷又斜晖。《过伍家珍结云楼因赠》明代·李孙宸—小结山楼半岭欹，千盘磴道绕逶迤。十年混俗劳生过，一日皈心习静时。伏枕每高朝日影，焚香时惬白云期。幽居礼数从君简，莫讶元龙湖海姿。《送别 / 山中送别》唐代·王维—山中相送罢，日暮掩柴扉。春草明年绿，王孙归不归？(明年 一作：年年)《望月有感》唐代·白居易—自河南经乱，关内阻饥，兄弟离散，各在一处。因望月有感，聊书所怀，寄上浮梁大兄、於潜七兄、乌江十五兄，兼示符离及下邽弟妹。时难年荒世业空，弟兄羁旅各西东。田园寥落干戈后，骨肉流离道路中。吊影分为千里雁，辞根散作九秋蓬。共看明月应垂泪，一夜乡心五处同。《清平乐·年年雪里》宋代·李清照—年年雪里，常插梅花醉。挼尽梅花无好意，赢得满衣清泪。今年海角天涯，萧萧两鬓生华。看取晚来风势，故应难看梅花。《太上皇帝合端午帖子词》宋代·汪应辰—年年时节近天申，喜气欢声逐日新。请祝圣人如一口，定知德寿万年春。《九月十日即事》唐代·李白—昨日登高罢，今朝更举觞。菊花何太苦，遭此两重阳？《后出师表》魏晋·诸葛亮—先帝深虑汉、贼不两立，王业不偏安，故托臣以讨贼也。以先帝之明，量臣之才，固知臣伐贼，才弱敌强也。然不伐贼，王业亦亡。惟坐而待亡，孰与伐之？是故托臣而弗疑也。臣受命之日，寝不安席，食不甘味。思惟北征。宜先入南。故五月渡泸，深入不毛，并日而食；臣非不自惜也，顾王业不可得偏安于蜀都，故冒危难，以奉先帝之遗意也，而议者谓为非计。今贼适疲于西，又务于东，兵法乘劳，此进趋之时也。谨陈其事如左：高帝明并日月，谋臣渊深，然涉险被创，危然后安。今陛下未及高帝，谋臣不如良、平，而欲以长策取胜，坐定天下，此臣之未解一也。刘繇、王朗各据州郡，论安言计，动引圣人，群疑满腹，众难塞胸，今岁不战，明年不征，使孙策坐大，遂并江东，此臣之未解二也。曹操智计，殊绝于人，其用兵也，仿佛孙、吴，然困于南阳，险于乌巢，危于祁连，逼于黎阳，几败北山，殆死潼关，然后伪定一时耳。况臣才弱，而欲以不危而定之，此臣之未解三也。曹操五攻昌霸不下，四越巢湖不成，任用李服而李服图之，委任夏侯而夏侯败亡，先帝每称操为能，犹有此失，况臣驽下，何能必胜？此臣之未解四也。自臣到汉中，中间期年耳，然丧赵云、阳群、马玉、阎芝、丁立、白寿、刘郃、邓铜等及曲长、屯将七十余人，突将、无前、賨叟、青羌、散骑、武骑一千余人。此皆数十年之内所纠合四方之精锐，非一州之所有；若复数年，则损三分之二也，当何以图敌？此臣之未解五也。今民穷兵疲，而事不可息；事不可息，则住与行劳费正等。而不及今图之，欲以一州之地，与贼持久，此臣之未解六也。夫难平者，事也。昔先帝败军于楚，当此时，曹操拊手，谓天下已定。然后先帝东连吴越，西取巴蜀，举兵北征，夏侯授首，此操之失计，而汉事将成也。然后吴更违盟，关羽毁败，秭归蹉跌，曹丕称帝。凡事如是，难可逆见。臣鞠躬尽瘁，死而后已。至于成败利钝，非臣之明所能逆睹也。《寻陆鸿渐不遇》唐代·皎然—移家虽带郭，野径入桑麻。近种篱边菊，秋来未著花。 扣门无犬吠，欲去问西家。报道山中去，归时每日斜。《绝句二首·其二》唐代·杜甫—江碧鸟逾白，山青花欲燃。今春看又过，何日是归年？《陈元方候袁公》南北朝·刘义庆—陈元方年十一时，候袁公。袁公问曰：“贤家君在太丘，远近称之，何所履行？”元方曰：“老父在太丘，强者绥之以德，弱者抚之以仁，恣其所安，久而益敬。”袁公曰：“孤往者尝为邺令，正行此事。不知卿家君法孤，孤法卿父？”元方曰：“周公、孔子异世而出，周旋动静，万里如一。周公不师孔子，孔子亦不师周公。”《扬州慢·淮左名都》宋代·姜夔—淳熙丙申至日，予过维扬。夜雪初霁，荠麦弥望。入其城，则四顾萧条，寒水自碧，暮色渐起，戍角悲吟。予怀怆然，感慨今昔，因自度此曲。千岩老人以为有“黍离”之悲也。淮左名都，竹西佳处，解鞍少驻初程。过春风十里。尽荠麦青青。自胡马窥江去后，废池乔木，犹厌言兵。渐黄昏，清角吹寒。都在空城。 杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生。 《甲戌年迎春曲 其四》近代·孔凡章—玉钗金剑付吟哦，自信禅心井任波。五夜情怀乌孝赋，百年身世凤衰歌。茶烹“北苑”留香久，花近南窗受暖多。每惜水仙空自洁，可知桃李妒青蛾。《偈颂二百零五首》宋代·释正觉—乳粥当年得善生，心开成道见明星。而今各各恁麽去，犹较瞿昙半月程。《寄五郎兼示十五郎》宋代·陆游—八十九十老可惊，白发森然憎镜明。身当游岱尚少驻，书欲藏山殊未成。大儿为国戍绝塞，季子伴翁亲短檠。古人已矣不可作，夜阑抚几叹平生。《江边独酌有作》明代·屈大均—水鹭看人醉，风花逐客狂。蟹嫌双跪少，鲈爱四腮香。无用惟才笔，多情是酒乡。六旬犹处子，华首胜红妆。《六公篇 其六 李廉访于鳞》明代·胡应麟—嘉隆建大业，济南实前茅。含毫有八极，耸翼无九霄。遐心自皇古，傲骨宁中朝。至今蛾眉雪，千仞留孤标。《除夜》宋代·文天祥—乾坤空落落，岁月去堂堂；末路惊风雨，穷边饱雪霜。命随年欲尽，身与世俱忘；无复屠苏梦，挑灯夜未央。《感兴四首 其一》元代·王祎—清夜耿不寐，仰看天象移。天非有形体，实乃列宿为。列宿附天转，五星自参差。日月复自行，昼夜互东西。三者不相谋，各各无停机。坐使岁年迈，令人嗟老衰。《感旧六首 其六》宋代·陆游—我思杜陵叟，处处有遗踪。锦里瞻祠柏，绵州吊海棕。蹉跎悲枥骥，感会失云龙。生世后斯士，吾将安所从。《曲肱诗二十首》宋代·白玉蟾—白云随我见天台，又趁金华路上回。栖凤亭中留不去，武夷山下野猿哀。《龙山吟走笔和陈冕 其二》明代·陈献章—何处龙山吊古坟，忽传佳句到黄云。始知佛是西方我，报答人间父母恩。《狼三则·其一》清代·蒲松龄—有屠人货肉归，日已暮，欻一狼来，瞰担上肉，似甚垂涎，随尾行数里。屠惧，示之以刃，少却；及走，又从之。屠无计，思狼所欲者肉，不如姑悬诸树而早取之。遂钩肉，翘足挂树间，示以空担。狼乃止。屠归。昧爽，往取肉，遥望树上悬巨物，似人缢死状。大骇，逡巡近视之，则死狼也。仰首细审，见狼口中含肉，钩刺狼腭，如鱼吞饵。时狼皮价昂，直十余金，屠小裕焉。缘木求鱼，狼则罹之，是可笑也。其二一屠晚归，担中肉尽，止有剩骨。途中两狼，缀行甚远。屠惧，投以骨。一狼得骨止，一狼仍从。复投之，后狼止而前狼又至。骨已尽矣，而两狼之并驱如故。屠大窘，恐前后受其敌。顾野有麦场，场主积薪其中，苫蔽成丘。屠乃奔倚其下，弛担持刀。狼不敢前，眈眈相向。少时，一狼径去，其一犬坐于前。久之，目似瞑，意暇甚。屠暴起，以刀劈狼首，又数刀毙之。方欲行，转视积薪后，一狼洞其中，意将隧入以攻其后也。身已半入，止露尻尾。屠自后断其股，亦毙之。乃悟前狼假寐，盖以诱敌。狼亦黠矣，而顷刻两毙，禽兽之变诈几何哉？止增笑耳。其三一屠暮行，为狼所逼。道旁有夜耕所遗行室，奔入伏焉。狼自苫中探爪入。屠急捉之，令不可去。但思无计可以死之。惟有小刀不盈寸，遂割破狼爪下皮，以吹豕之法吹之。极力吹移时，觉狼不甚动，方缚以带。出视，则狼胀如牛，股直不能屈，口张不得合。遂负之以归。非屠，乌能作此谋也！三事皆出于屠；则屠人之残爆，杀狼亦可用也。 《狼三则·其二》清代·蒲松龄—一屠晚归，担中肉尽，止有剩骨。途中两狼，缀行甚远。屠惧，投以骨。一狼得骨止，一狼仍从。复投之，后狼止而前狼又至。骨已尽矣，而两狼之并驱如故。屠大窘，恐前后受其敌。顾野有麦场，场主积薪其中，苫蔽成丘。屠乃奔倚其下，弛担持刀。狼不敢前，眈眈相向。少时，一狼径去，其一犬坐于前。久之，目似瞑，意暇甚。屠暴起，以刀劈狼首，又数刀毙之。方欲行，转视积薪后，一狼洞其中，意将隧入以攻其后也。身已半入，止露尻尾。屠自后断其股，亦毙之。乃悟前狼假寐，盖以诱敌。狼亦黠矣，而顷刻两毙，禽兽之变诈几何哉？止增笑耳。《狼三则·其三》清代·蒲松龄—一屠暮行，为狼所逼。道旁有夜耕所遗行室，奔入伏焉。狼自苫中探爪入。屠急捉之，令不可去。但思无计可以死之。惟有小刀不盈寸，遂割破狼爪下皮，以吹豕之法吹之。极力吹移时，觉狼不甚动，方缚以带。出视，则狼胀如牛，股直不能屈，口张不得合。遂负之以归。非屠，乌能作此谋也！三事皆出于屠；则屠人之残暴，杀狼亦可用也。《和章阳叔见寄二首》宋代·释子淳—休将水乳试鹅王，妙识醇醨别有方。本地不消春气力，灵枝劫外有余芳。《逍遥游(节选)》先秦·庄周—北冥有鱼，其名为鲲。鲲之大，不知其几千里也。化而为鸟，其名为鹏。鹏之背，不知其几千里也，怒而飞，其翼若垂天之云。是鸟也，海运则将徙于南冥。南冥者，天池也。《齐谐》者，志怪者也。《谐》之言曰：“鹏之徙于南冥也，水击三千里，抟扶摇而上者九万里，去以六月息者也。”野马也，尘埃也，生物之以息相吹也。天之苍苍，其正色邪？其远而无所至极邪？其视下也，亦若是则已矣。且夫水之积也不厚，则其负大舟也无力。覆杯水于坳堂之上，则芥为之舟；置杯焉则胶，水浅而舟大也。风之积也不厚，则其负大翼也无力。故九万里，则风斯在下矣，而后乃今培风；背负青天而莫之夭阏者，而后乃今将图南。蜩与学鸠笑之曰：“我决起而飞，抢榆枋而止，时则不至，而控于地而已矣，奚以之九万里而南为？”适莽苍者，三餐而反，腹犹果然；适百里者宿舂粮，适千里者，三月聚粮。之二虫又何知？(抢榆枋 一作：枪榆枋)小知不及大知，小年不及大年。奚以知其然也？朝菌不知晦朔，蟪蛄不知春秋，此小年也。楚之南有冥灵者，以五百岁为春，五百岁为秋。上古有大椿者，以八千岁为春，八千岁为秋。此大年也。而彭祖乃今以久特闻，众人匹之。不亦悲乎！汤之问棘也是已：“穷发之北有冥海者，天池也。有鱼焉，其广数千里，未有知其修者，其名为鲲。有鸟焉，其名为鹏。背若泰山，翼若垂天之云。抟扶摇羊角而上者九万里，绝云气，负青天，然后图南，且适南冥也。斥鷃笑之曰：‘彼且奚适也？我腾跃而上，不过数仞而下，翱翔蓬蒿之间，此亦飞之至也。而彼且奚适也？’”此小大之辩也。故夫知效一官，行比一乡，德合一君，而征一国者，其自视也亦若此矣。而宋荣子犹然笑之。且举世誉之而不加劝，举世非之而不加沮，定乎内外之分，辩乎荣辱之境，斯已矣。彼其于世，未数数然也。虽然，犹有未树也。夫列子御风而行，泠然善也。旬有五日而后反。彼于致福者，未数数然也。此虽免乎行，犹有所待者也。若夫乘天地之正，而御六气之辩，以游无穷者，彼且恶乎待哉？故曰：至人无己，神人无功，圣人无名。《满江红·小住京华》清代·秋瑾—小住京华，早又是，中秋佳节。为篱下，黄花开遍，秋容如拭。四面歌残终破楚，八年风味徒思浙。苦将侬，强派作蛾眉，殊未屑！(徒思浙 一作：独思浙，蛾眉 一作：娥眉)身不得，男儿列。心却比，男儿烈！算平生肝胆，因人常热。俗子胸襟谁识我？英雄末路当磨折。莽红尘，何处觅知音？青衫湿！(俗子 一作：俗夫，磨折 一作：折磨) 《蜂》唐代·罗隐—不论平地与山尖，无限风光尽被占。 采得百花成蜜后，为谁辛苦为谁甜？《阮郎归·西湖春暮》宋代·马子严—清明寒食不多时。香红渐渐稀。番腾妆束闹苏堤。留春春怎知。花褪雨，絮沾泥。凌波寸不移。三三两两叫船儿。人归春也归。《江畔独步寻花七绝句》唐代·杜甫—江上被花恼不彻，无处告诉只颠狂。走觅南邻爱酒伴，经旬出饮独空床。稠花乱蕊畏江滨，行步欹危实怕春。(畏 一作：裹）诗酒尚堪驱使在，未须料理白头人。江深竹静两三家，多事红花映白花。报答春光知有处，应须美酒送生涯。东望少城花满烟，百花高楼更可怜。谁能载酒开金盏，唤取佳人舞绣筵。黄师塔前江水东，春光懒困倚微风。桃花一簇开无主，可爱深红爱浅红？黄四娘家花满蹊，千朵万朵压枝低。留连戏蝶时时舞，自在娇莺恰恰啼。不是爱花即欲死，只恐花尽老相催。繁枝容易纷纷落，嫩蕊商量细细开。《波斯短歌行译笺 其六十六》当代·钟锦—遣吾魂魄去幽冥，今世来生辨本形。魂魄顷时还报我：“茫茫上下独伶俜”。《句》宋代·杜常—江声聒破刺史眠。《明惠皇后挽歌词四十首 其一·金朝》赵秉文—皇明齐月象，厚德配坤元。恻怛忧民意，勤劳毓圣恩。国风悲卷耳，星纬暗轩辕。丧妣人心痛，哀号望寝园。《无题》宋代·种放—楼台缥缈路岐傍，共说祈真白玉堂。株树风高低绛节，灵台香冷醮虚皇。名传六合何昭晰，事隔三清限渺茫。欲识当年汉家意，竹宫梧殿更凄凉。《夜雨》清代·弘历—梦醒衾簟寒，淅沥闻枕上。殷雷忽鼓势，檐溜渐作响。二麦已登场，黍禾方怒长。不雨固亦可，雨更资长养。今年春膏足，北望愁眉放。南巡回月馀，晴雨曾未爽。祗益敬无逸，敢侈丰有象。屈指十年馀，居恒惯独寝。岂欲习清静，矫为其已甚。酣睡姑置之，何以安衾枕。试告贪眠人，同志自所谂。忽忆初政时，或逢岁不稔。中夜起望云，惄焉渊冰懔。宽言慰于侧，休戚相询审。及其逢降康，喜亦同于朕。而今其人往，怀哉恨徒饮。《题处静轩 其二》明代·胡奎—处静轩中好赋诗，熏炉茶鼎最相宜。梦回啼鸟日高处，坐久落花风定时。卖药仙人多种杏，烂柯樵者亦看棋。援琴试鼓无弦调，流水高山只自知。《历代诗 其八 东汉》宋代·杨简—东汉之光武，高皇九世孙。诛莽中兴后，依前十二传。明章称显肃，乃及和殇安。顺贤冲与质，桓灵极不君。终当孝献帝，汉室遂三分。《贺新郎　八月末》当代·卢青山—此痛谁堪语。看芸芸、往来熙攘，稻粱儿女。除此人生复何有？尚有坟前一土。又何必、追寻苦苦？海角天涯寻遍了，更百家儒释千篇古，竟不得、安心处。吁嗟此痛乃如许。似秋蓬、飘摇更似、暮春飞絮。无蒂萍浮筝断线，飘尽天空海水。但不许、飘舟归去。一剑乌江万事了，又痴痴恋著皮囊腐。汝尚能、痛哭否？《唐书十六首 其九 玄宗本纪》明代·郑学醇—幛掩金鸡隐祸胎，涧关不禁羯胡来。仙芝已枉哥舒溃，玉辇匆匆向马嵬。《过松源晨炊漆公店》宋代·杨万里—莫言下岭便无难，赚得行人错喜欢。(错喜欢 一作：空喜欢)正入万山圈子里，一山放过一山拦。(放过 一作：放出)《明日歌》明代·钱福—明日复明日，明日何其多。我生待明日，万事成蹉跎。世人若被明日累，春去秋来老将至。(若 一作：苦)朝看水东流，暮看日西坠。百年明日能几何？请君听我明日歌。(版本一 钱鹤滩)明日复明日，明日何其多！日日待明日，万事成蹉跎。世人皆被明日累，明日无穷老将至。晨昏滚滚水东流，今古悠悠日西坠。百年明日能几何？请君听我明日歌。(版本二 文嘉)《舟过安仁》宋代·杨万里—一叶渔船两小童，收篙停棹坐船中。怪生无雨都张伞，不是遮头是使风。《水龙吟·登建康赏心亭》宋代·辛弃疾—楚天千里清秋，水随天去秋无际。遥岑远目，献愁供恨，玉簪螺髻。落日楼头，断鸿声里，江南游子。把吴钩看了，栏杆拍遍，无人会，登临意。(栏杆 一作：阑干)休说鲈鱼堪脍，尽西风，季鹰归未？求田问舍，怕应羞见，刘郎才气。可惜流年，忧愁风雨，树犹如此！倩何人唤取，红巾翠袖，揾英雄泪！《赠花卿》唐代·杜甫—锦城丝管日纷纷，半入江风半入云。 此曲只应天上有，人间能得几回闻。《暮至金齿》明代·童轩—关晚牛羊下，城高鼓角清。道傍迎候吏，马首拜诸生。《次韵苏主管青溪十绝句》宋代·项安世—不须北阜与西凉，城里溪亭賸得狂。风过静观波治乱，云閒閒看月兴亡。《高荦生席间次仰菶斋赠行原韵》清代·汪廷桂—斗酒张宵宴，清风荡我襟。麈谭窥视彻，诗味入秋深。朗月应留醉，高山敢嗣音。苍茫宛中树，无限别离心。《残句风师挟帝令》宋代·苏轼—风师挟帝令，号呼肆徂征。云师畏推逐，蓄意不敢争。雨师旷厥官，所苟朝夕生。帝眷一夕回，旱识旦暮行。翻然沛膏泽，夜半来无声。青秧发广亩，白水涵孤城。《春雨二首 其二》明代·夏良胜—雨凉侵短榻，春睡起偏迟。鸠拙寻遗构，鹰扬耐蚤饥。干戈经路滑，箫管动乡悲。愿和征夫泪，吹来鬓上丝。《偈颂一百零二首 其二十三》宋代·释绍昙—春日打春牛，一击百杂碎。黄梅石女暗惊胎，生下无名物一块。问四圣四圣不知，问六凡六凡不会。风前散作万家春，贱似黄金贵似尘。《春暮思平泉杂咏二十首。芳荪》唐代·李德裕—楚客重兰荪，遗芳今未歇。叶抽清浅水，花照暄妍节。《唐棣秋林对奕图》清代·弘历—水阁嘉宾集，秋枰静者临。云峰含湿润，雪瀑送清音。饶有逍遥乐，全无胜负心。閒将王谢戏，漫拟伯钟琴。《点绛唇》宋代·王庭—花外红楼，当时青鬓颜如玉。淡烟残烛。醉入花间宿。《梁叔庄墨竹》明代·金幼孜—别馆多幽思，萧萧玉几竿。玄云动苍石，飞翠拂清湍。雨露资涵育，冰霜慎保完。莫忘君子意，抚玩有馀欢。《陈涉世家》两汉·司马迁—陈胜者，阳城人也，字涉。吴广者，阳夏人也，字叔。陈涉少时，尝与人佣耕，辍耕之垄上，怅恨久之，曰：“苟富贵，无相忘。”佣者笑而应曰：“若为佣耕，何富贵也？”陈涉太息曰：“嗟乎！燕雀安知鸿鹄之志哉！”二世元年七月，发闾左谪戍渔阳，九百人屯大泽乡。陈胜﹑吴广皆次当行，为屯长。会天大雨，道不通，度已失期。失期，法皆斩。陈胜﹑吴广乃谋曰：“今亡亦死，举大计亦死；等死，死国可乎？”陈胜曰：“天下苦秦久矣。吾闻二世少子也，不当立，当立者乃公子扶苏。扶苏以数谏故，上使外将兵。今或闻无罪，二世杀之。百姓多闻其贤，未知其死也。项燕为楚将，数有功，爱士卒，楚人怜之。或以为死，或以为亡。今诚以吾众诈自称公子扶苏﹑项燕，为天下唱，宜多应者。”吴广以为然。乃行卜。卜者知其指意，曰：“足下事皆成，有功。然足下卜之鬼乎！”陈胜﹑吴广喜，念鬼，曰：“此教我先威众耳。”乃丹书帛曰“陈胜王”，置人所罾鱼腹中。卒买鱼烹食，得鱼腹中书，固以怪之矣。又间令吴广之次所旁丛祠中，夜篝火，狐鸣呼曰：“大楚兴，陈胜王。”卒皆夜惊恐。旦日，卒中往往语，皆指目陈胜。吴广素爱人，士卒多为用者。将尉醉，广故数言欲亡，忿恚尉，令辱之，以激怒其众。尉果笞广。尉剑挺，广起，夺而杀尉。陈胜佐之，并杀两尉。召令徒属曰：“公等遇雨，皆已失期，失期当斩。藉第令毋斩，而戍死者固十六七。且壮士不死即已，死即举大名耳，王侯将相宁nìng有种乎！”徒属皆曰：“敬受命。”乃诈称公子扶苏﹑项燕，从民欲也。袒右，称大楚。为坛而盟，祭以尉首。陈胜自立为将军，吴广为都尉。攻大泽乡，收而攻蕲qí。蕲下，乃令符离人葛婴将兵徇蕲以东。攻铚、酂、苦、柘、谯皆下之。行收兵。比至陈，车六七百乘，骑千余，卒数万人。攻陈，陈守令皆不在，独守丞与战谯门中。弗胜，守丞死，乃入据陈。数日，号令召三老﹑豪杰与皆来会计事。三老﹑豪杰皆曰：“将军身被坚执锐，伐无道，诛暴秦，复立楚国之社稷jì，功宜为王。”陈涉乃立为王，号为张楚。当此时，诸郡县苦秦吏者，皆刑其长吏，杀之以应陈涉。乃以吴叔为假王，监诸将以西击荥阳。令陈人武臣、张耳、陈馀徇赵地，令汝阴人邓宗徇九江郡。当此时，楚兵数千人为聚者，不可胜数。葛婴至东城，立襄强为楚王。婴后闻陈王已立，因杀襄强，还报。至陈，陈王诛杀葛婴。陈王令魏人周市北徇魏地。吴广围荥阳。李由为三川守，守荥阳，吴叔弗能下。陈王征国之豪杰与计，以上蔡人房君蔡赐为上柱国。周文，陈之贤人也，尝为项燕军视日，事春申君，自言习兵，陈王与之将军印，西击秦。行收兵至关，车千乘，卒数十万，至戏，军焉。秦令少府章邯免郦山徒﹑人奴产子生，悉发以击楚大军，尽败之。周文败，走出关，止次曹阳二三月。章邯追败之，复走次渑池十余日。章邯击，大破之。周文自刭，军遂不战。武臣到邯郸，自立为赵王，陈馀为大将军，张耳、召骚为左右丞相。陈王怒，捕系武臣等家室，欲诛之。柱国曰：“秦未亡而诛赵王将相家属，此生一秦也。不如因而立之。”陈王乃遣使者贺赵，而徙系武臣等家属宫中，而封耳子张敖为成都君，趣赵兵，亟入关。赵王将相相与谋曰：“王王赵，非楚意也。楚已诛秦，必加兵於赵。计莫如毋西兵，使使北徇燕地以自广也。赵南据大河，北有燕、代，楚虽胜秦，不敢制赵。若楚不胜秦，必重赵。赵乘秦之弊，可以得志于天下。”赵王以为然，因不西兵，而遣故上谷卒史韩广将兵北徇燕地。燕故贵人豪杰谓韩广曰：“楚已立王，赵又已立王。燕虽小，亦万乘之国也，原将军立为燕王。”韩广曰：“广母在赵，不可。”燕人曰：“赵方西忧秦，南忧楚，其力不能禁我。且以楚之彊，不敢害赵王将相之家，赵独安敢害将军之家！”韩广以为然，乃自立为燕王。居数月，赵奉燕王母及家属归之燕。当此之时，诸将之徇地者，不可胜数。周市北徇地至狄，狄人田儋杀狄令，自立为齐王，以齐反击周市。市军散，还至魏地，欲立魏后故宁陵君咎为魏王。时咎在陈王所，不得之魏。魏地已定，欲相与立周市为魏王，周市不肯。使者五反，陈王乃立宁陵君咎为魏王，遣之国。周市卒为相。将军田臧等相与谋曰：“周章军已破矣，秦兵旦暮至，我围荥阳城弗能下，秦军至，必大败。不如少遗兵，足以守荥阳，悉精兵迎秦军。今假王骄，不知兵权，不可与计，非诛之，事恐败。”因相与矫王令以诛吴叔，献其首于陈王。陈王使使赐田臧楚令尹印，使为上将。田臧乃使诸将李归等守荥阳城，自以精兵西迎秦军于敖仓。与战，田臧死，军破。章邯进兵击李归等荥阳下，破之，李归等死。阳城人邓说将兵居郯，章邯别将击破之，邓说军散走陈。铚人伍徐将兵居许，章邯击破之，伍徐军皆散走陈。陈王诛邓说。陈王初立时，陵人秦嘉﹑铚人董譄﹑符离人朱鸡石﹑取虑人郑布﹑徐人丁疾等皆特起，将兵围东海守庆于郯。陈王闻，乃使武平君畔为将军，监郯下军。秦嘉不受命，嘉自立为大司马，恶属武平君。告军吏曰：“武平君年少，不知兵事，勿听！”因矫以王命杀武平君畔。章邯已破伍徐，击陈，柱国房君死。章邯又进兵击陈西张贺军。陈王出监战，军破，张贺死。腊月，陈王之汝阴，还至下城父，其御庄贾杀以降秦。陈胜葬砀，谥曰隐王。陈王故涓人将军吕臣为仓头军，起新阳，攻陈下之，杀庄贾，复以陈为楚。初，陈王至陈，令铚人宋留将兵定南阳，入武关。留已徇南阳，闻陈王死，南阳复为秦。宋留不能入武关，乃东至新蔡，遇秦军，宋留以军降秦。秦传留至咸阳，车裂留以徇。秦嘉等闻陈王军破出走，乃立景驹为楚王，引兵之方与，欲击秦军定陶下。使公孙庆使齐王，欲与并力俱进。齐王曰：“闻陈王战败，不知其死生，楚安得不请而立王！”公孙庆曰：“齐不请楚而立王，楚何故请齐而立王！且楚首事，当令于天下。”田儋诛杀公孙庆。秦左右校复攻陈，下之。吕将军走，收兵复聚。鄱盗当阳君黥布之兵相收，复击秦左右校，破之青波，复以陈为楚。会项梁立怀王孙心为楚王。陈胜王凡六月。已为王，王陈。其故人尝与佣耕者闻之，之陈，扣宫门曰：“吾欲见涉。”宫门令欲缚之。自辩数，乃置，不肯为通。陈王出，遮道而呼涉。陈王闻之，乃召见，载与俱归。入宫，见殿屋帷帐，客曰：“夥颐！涉之为王沉沉者！”楚人谓多为伙，故天下传之，夥涉为王，由陈涉始。客出入愈益发舒，言陈王故情。或说陈王曰：“客愚无知，颛妄言，轻威。”陈王斩之。诸陈王故人皆自引去，由是无亲陈王者。陈王以朱房为中正，胡武为司过，主司群臣。诸将徇地，至，令之不是者，系而罪之，以苛察为忠。其所不善者，弗下吏，辄自治之。陈王信用之。诸将以其故不亲附，此其所以败也。陈胜虽已死，其所置遣侯王将相竟亡秦，由涉首事也。高祖时为陈涉置守頉三十家砀，至今血食。褚先生曰：地形险阻，所以为固也；兵革刑法，所以为治也。犹未足恃也。夫先王以仁义为本，而以固塞文法为枝叶，岂不然哉！吾闻贾生之称曰：“秦孝公据肴函之固，拥雍州之地，君臣固守，以窥周室，有席卷天下、包举宇内、囊括四海之意，并吞八荒之心。当是时也，商君佐之，内立法度，务耕织，修守战之具；外连衡而斗诸侯。于是秦人拱手而取西河之外。“孝公既没，惠文、武、昭襄蒙故业因遗策，南取汉中，西举巴蜀，东割膏腴之地，收要害之郡。诸侯恐惧，会盟而谋弱秦，不爱珍器、重宝、肥饶之地，以致天下之士，合从缔交，相与为一。当此之时，齐有孟尝，赵有平原，楚有春申，魏有信陵。此四君者，皆明智而忠信，宽厚而爱人，尊贤而重士，约从离横，兼韩、魏、燕、赵、宋、卫、中山之众。于是六国之士，有宁越、徐尚、苏秦、杜赫之属为之谋，齐明、周最、陈轸、召滑、楼缓、翟景、苏厉、乐毅之徒通其意，吴起、孙膑、带佗、倪良、王廖、田忌、廉颇、赵奢之伦制其兵。尝以十倍之地，百万之众，叩关而攻秦。秦人开关而延敌，九国之师逡巡遁逃而不敢进。秦无亡矢遗镞之费，而天下诸侯已困矣。于是从散约解，争割地以赂秦。秦有余力而制其弊，追亡逐北，伏尸百万，流血飘橹。因利乘便，宰割天下，分裂河山。强国请服，弱国入朝。“施及孝文王、庄襄王，享国之日浅，国家无事。“及至始皇，奋六世之余烈，振长策而御宇内，吞二周而亡诸侯，履至尊而制六合，执敲朴以鞭笞天下，威振四海。南取百越之地，以为桂林、象郡。百越之君，俯首系颈，委命下吏。乃使蒙恬北筑长城而守藩篱，却匈奴七百余里。胡人不敢南下而牧马，士不敢弯弓而报怨。于是废先王之道，燔百家之言，以愚黔首；隳名城，杀豪俊，收天下之兵聚之咸阳，销锋鍉，铸以为金人十二，以弱天下之民。然后践华为城，因河为池，据亿丈之城、临不测之溪以为固。良将劲驽，守要害之处；信臣精卒，陈利兵而谁何。天下已定，始皇之心，自以为关中之固，金城千里，子孙帝王万世之业也。“始皇既没，余威震于殊俗。 然陈涉瓮牖绳枢之子，氓隶之人，而迁徙之徒也；材能不及中人，非有仲尼、墨翟之贤，陶朱、猗顿之富。蹑足行伍之间，倔起阡陌之中，率罢散之卒，将数百之众，转而攻秦，斩木为兵，揭竿为旗，天下云集而响应，赢粮而景从。山东豪俊遂并起而亡秦族矣。“且夫天下非小弱也，雍州之地，肴函之固，自若也；陈涉之位，非尊于齐、楚、燕、赵、韩、魏、宋、卫、中山之君也；锄耰棘矜，不铦于钩戟长铩也；适戍之众，非抗于九国之师也；深谋远虑，行军用兵之道，非及向时之士也。然而成败异变，功业相反。试使山东之国与陈涉度长絜大，比权量力，则不可同年而语矣。然秦以区区之地，致万乘之势，序八州而朝同列，百有余年矣。然后以六合为家，肴函为宫。一夫作难而七庙隳，身死人手，为天下笑者，何也？仁义不施而攻守之势异也。”【索隐述赞】天下匈匈，海内乏主，掎鹿争捷，瞻乌爰处。陈胜首事，厥号张楚。鬼怪是凭，鸿鹄自许。葛婴东下，周文西拒。始亲朱房，又任胡武。伙颐见杀，腹心不与。庄贾何人，反噬城父！《寓泉之定空寺》宋代·毛珝—斋钟声断佛香销，闲步虚廊转几遭。浊世自缘君不舍，青山岂是俗难逃。鸟如留客音声好，松似骄人意气高。因悟宿根元自有，栽培功浅长蓬蒿。《送胡景明归》明代·史鉴—岁暮客途远，奈此风雪何。故人念行役，置酒相婆娑。高筵无杂宾，欢饮啸且歌。更长烛易短，乐极哀还多。良会不可常，别后少经过。望望天南端，山高水增波。忽枉寄来篇，恍若闻云和。《席上鼓饮歌送元美 其五》明代·李攀龙—碧天无尽白云孤，到日扁舟落五湖。不见蓟门秋草色，愁心明月满姑苏。《溪上翁》宋代·刘黻—问年知近百，伛偻合龟形，不理儿孙事，惟占水旱星。惯医閒施草，贳酒自携瓶。劝世行方便，何消念佛经。《叶梦授龙图同游丹霞见和四绝句再次前韵 其一》宋代·李纲—岩窦嵌空南宝花，玲珑楼阁衲僧家。兴来结客穷幽讨，冲破晴山几段霞。《望海潮·东南形胜》宋代·柳永—东南形胜，三吴都会，钱塘自古繁华，烟柳画桥，风帘翠幕，参差十万人家。云树绕堤沙，怒涛卷霜雪，天堑无涯。市列珠玑，户盈罗绮，竞豪奢。重湖叠巘清嘉。有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙。乘醉听箫鼓，吟赏烟霞。异日图将好景，归去凤池夸。《翠岩亭》明代·唐守敬—寻盟逢妙躅，步屧过名林。鸟识初来客，云窥独往心。灵岩苍霭合，古碣翠苔深。最是披襟好，携觞得共临。《酒病自责呈马施二公》宋代·梅尧臣—李白死宣城，杜甫死来阳。二子以酒败，千古留文章。我无文章留，何可事杯觞。况承先子戒，宜不著口尝。昔闻有田窦，以此相灭亡。礼饮不在多，欢饮不在荒。二公方逢时，安得入醉乡。《和居厚弟一首》宋代·刘克庄—处处笙歌杂诵谣，盍簪一笑共今宵。宛然上齿尊三老，非若班廷序百僚。乡饮讵宜先仗出，虞人不必以弓招。明时各适鸢鱼性，在野尤和似在朝。《风雨》宋代·陆游—风摇北斗柄欲折，雨溢天河浪正生。一盏昏灯北窗下，腐儒未辍读书声。《望江南》宋代·杨慧淑—江北路，一望雪皑皑。万里打围鹰隼急，六军刁斗去还来。归客别金台。《江南》两汉·佚名—江南可采莲，莲叶何田田，鱼戏莲叶间。鱼戏莲叶东，鱼戏莲叶西，鱼戏莲叶南，鱼戏莲叶北。《再得华侍御书，闻巴中卧病（一作疾）》唐代·钱起—芳信来相续，同心远更亲。数重云外树，不隔眼中人。《杂诗三首·其二》唐代·王维—君自故乡来，应知故乡事。来日绮窗前，寒梅著花未？《雪》唐代·罗隐—尽道丰年瑞，丰年事若何。长安有贫者，为瑞不宜多。《童趣》清代·沈复—余忆童稚时，能张目对日，明察秋毫，见藐小之物必细察其纹理，故时有物外之趣。夏蚊成雷，私拟作群鹤舞于空中，心之所向，则或千或百，果然鹤也；昂首观之，项为之强。又留蚊于素帐中，徐喷以烟，使之冲烟而飞鸣，作青云白鹤观，果如鹤唳云端，为之怡然称快。余常于土墙凹凸处，花台小草丛杂处，蹲其身，使与台齐；定神细视，以丛草为林，以虫蚁为兽，以土砾凸者为丘，凹者为壑，神游其中，怡然自得。一日，见二虫斗草间，观之，兴正浓，忽有庞然大物，拔山倒树而来，盖一癞蛤蟆，舌一吐而二虫尽为所吞。余年幼，方出神，不觉呀然一惊。神定，捉虾蟆，鞭数十，驱之别院。 《钗头凤·世情薄》宋代·唐婉—世情薄，人情恶，雨送黄昏花易落。晓风干，泪痕残。欲笺心事，独语斜阑。难，难，难！人成各，今非昨，病魂常似秋千索。角声寒，夜阑珊。怕人寻问，咽泪装欢。瞒，瞒，瞒！(装欢 通：妆)《迢迢牵牛星》两汉·佚名—迢迢牵牛星，皎皎河汉女。纤纤擢素手，札札弄机杼。终日不成章，泣涕零如雨。河汉清且浅，相去复几许！盈盈一水间，脉脉不得语。《十月二十二日晚作三首》宋代·张耒—蓬万无奥处，北风利戈鋋。空炉有微火，且复与周旋。酒隐柴桑叟，醉吟渭上贤。二士忽已远，遗风载陈编。《洞仙歌 姚眉史红楼相望图》清代·赵庆熹—碧纱六扇，记铜环春昼。人在高楼倚双袖，正试灯风细，月子初圆，相逢处，好在上元时候。银河原不隔咫尺，红墙赢得，书生暗回首。众里最关心，一注横波，算值得明珠论斗。便卖酒临邛也风流，还未识，当垆卿卿肯否。《赠月经历》元代·全晋—杨柳丝丝不系鞍，送君容易别君难。遥知今夜相思处，人隔关山月正寒。《北山之高寿北山何先生》宋代·金履祥—夫子曰辞，辞是好爵。玉几导扬，燕翼是托。《过水南甚早》宋代·赵蕃—夜雨晓仅止，前山云未收。陂田飞宿鹭，社木唤晴鸠。云里浮图级，滩边贾客舟。故知山可住，不觉利能谋。《好事近》近代·吴玉如—花下系骄骢，怅望霎时南北。持袂叮咛须寄，与征人消息。明年花下可相逢，低头泪沾臆。万里长风何事，甚离情堪惜。《楚宫春 为白坚父赋积水潭高庙海棠牡丹》清代·周岸登—风悭雨歰。正香醉红酣，盼归吴客。泪眼未晴，愁染屏风猩色。羞掩沈香露绮，竞艳冶、名花倾国。绛蜡高烧，照夜妆、扶影亭亭，难认应感孤寂。芳酒兰镫帷夕。清漏转、庭曲犹闻刀尺。梦短路长，知在江南江北。钗朵归期近远，更怕底、吹残玉笛。笑靥迎门，且对花、重与温存，细酌宜城春碧。《将归省母留别诸友人 其三》明代·屈大均—感人惟杨柳，飞花皎如雪。如雪岂不芳，所忧本根绝。昔我与亲辞，五岳将寻师。乃觏姑射人，赠我青莲枝。青莲合为丹，能生明月姿。岂敢自恰悦，万里其持归。《傀儡》清代·姚燮—纷纷傀儡递乔装，几辈优游识退藏？俗士文章冠带券，豪门阶庑马牛场。梦寻死鹿蕉都坏，眼惜奔驹日共忙。我慕东邻编苇叟，科头跣足傲羲皇。《阳关曲·中秋月》宋代·苏轼—中秋作本名小秦王，入腔即阳关曲暮云收尽溢清寒，银汉无声转玉盘。此生此夜不长好，明月明年何处看。《赠刘景文》宋代·苏轼—荷尽已无擎雨盖，菊残犹有傲霜枝。一年好景君须记，最是橙黄橘绿时。(最是 一作：正是) 《约客》宋代·赵师秀—黄梅时节家家雨，青草池塘处处蛙。有约不来过夜半，闲敲棋子落灯花。《寄佘彦纶侍御》明代·佘翔—骢马骄嘶向故林，秋风分手到如今。罗浮月满梁间梦，大庾花开雪里心。白简风霜推柱史，青春服食解朝簪。东山不久徵安石，莫负苍生便陆沉。《零卉集百首 其六十四》当代·陈永正—眼迷春尽锦帏斜，冉冉东风顷刻花。寄语江东惆怅客，莫悲韩令负秾华。《失题三首 其一》近代·洪存恕—衣冠一例陷罗网，附势难终悔厥初。历历兴亡无我责，区区出处有谁如。流亡就业等操墁，褴褛还家当曳裾。曷为自甘贫且贱，株连党祸鉴前车。《题兰花二首 其一》宋代·龚璛—绿叶兮紫茎，数花香正足。为我语涪翁，山矾水仙俗。《翔实顾渭滨归里》宋代·潘玙—十年学道客长安，链得丹成返故山。剩带锦囊诗料去，肯嫌黄叶路程寒。梅边月照人千里，竹下云封屋两间。此后旦评声价重，不将旧日阿蒙看。《送许给事中启衷使交趾二首 其二》明代·熊卓—邈矣南荒地，于今过使君。蛮王拜帝敕，草木识人文。日月舆图外，应歌铜柱勋。《拟《秦妇吟》》当代·伯昏子—星沉灯灭夜无涯，青帝御音聆不哗。太学禁中归鸟兽，孤坟阙下绕猿沙。锦灰尽腐公卿骨，秽史新开将相家。烽火当时照连屋，长安血色艳如花。《舟中晚眺》清代·汪嫈—四围烟景接苍溟，山外高楼寺外亭。远岸影迷千树绿，深林光闪一镫青。舟因送客难长系，云解留人故暂停。几辈天涯怨摇落，邻船夜话静中听。《秋日燕邸咏怀十诗各系以题 其六 兰蕙》明代·郭之奇—兰蕙感秋风，馀芳人所采。蔓草不择时，日劳盈车载。分其贵贱姿，不为爱憎改。草木妒兰生，兰因惧草浼。滋锄失其宜，空谷徒相待。独坐有幽人，起对孤情倍。日暮叹芳微，千载琴歌在。《试院中和常景元韵》明代·贝琼—野老何知近上台，高堂夜坐曙钟催。采珠沧海元无价，怀璞荆山信有材。三月龙门须快跃，五更鱼钥未曾开。却思年少多英气，也赴槐花此地来。《乌衣巷》唐代·刘禹锡—朱雀桥边野草花，乌衣巷口夕阳斜。 旧时王谢堂前燕，飞入寻常百姓家。《绝句二首》唐代·杜甫—迟日江山丽，春风花草香。泥融飞燕子，沙暖睡鸳鸯。 江碧鸟逾白，山青花欲燃。今春看又过，何日是归年。《白马篇》魏晋·曹植—白马饰金羁，连翩西北驰。借问谁家子，幽并游侠儿。 少小去乡邑，扬声沙漠垂。宿昔秉良弓，楛矢何参差。控弦破左的，右发摧月支。仰手接飞猱，俯身散马蹄。狡捷过猴猿，勇剽若豹螭。边城多警急，虏骑数迁移。羽檄从北来，厉马登高堤。长驱蹈匈奴，左顾凌鲜卑。弃身锋刃端，性命安可怀？父母且不顾，何言子与妻！名编壮士籍，不得中顾私。捐躯赴国难，视死忽如归！(名编 一作：名在)《老将行》元代·梁寅—小年自诧良家子，手把兵书当经史。出身名隶羽林籍，带剑横行过都市。一校初蒙上将知，三军尽羡好男儿。阴山夜寒雪拥甲，沙碛昼昏风捲旗。铁骢疾足若飞兔，羽箭鸣声如饿鸱。独攻贤王每血战，生擒当户犹穷追。自矜虓勇世无敌，九重竟未承颜色。上功幕府屡呵谴，献计辕门多沮抑。大将军印别赐人，狼居胥山谁勒石。斗鸡羞入少年场，射虎犹令猎徒惜。方今天子重书生，朝临广内暮承明。老来不愿风尘起，但向闾阎观太平。《浣溪沙·簌簌衣巾落枣花》宋代·苏轼—徐门石潭谢雨，道上作五首。潭在城东二十里，常与泗水增减清浊相应。簌簌衣巾落枣花，村南村北响缲车，牛衣古柳卖黄瓜。(缲 通：缫)酒困路长惟欲睡，日高人渴漫思茶。敲门试问野人家。《菊花》唐代·元稹—秋丛绕舍似陶家，遍绕篱边日渐斜。 不是花中偏爱菊，此花开尽更无花。《无题·昨夜星辰昨夜风》唐代·李商隐—昨夜星辰昨夜风，画楼西畔桂堂东。身无彩凤双飞翼，心有灵犀一点通。隔座送钩春酒暖，分曹射覆蜡灯红。嗟余听鼓应官去，走马兰台类转蓬。《从军行》唐代·杨炯—烽火照西京，心中自不平。牙璋辞凤阙，铁骑绕龙城。雪暗凋旗画，风多杂鼓声。宁为百夫长，胜作一书生。《次韵周敏卿秋兴三首》宋代·喻良能—炎暑堕何许，凉风忽吹衣。野水映荒岸，寒丛秀疏篱。萧萧林影薄，杳杳鸿声悲。秋禾亦既获，聊足充吾饥。《江北杂咏八首 其七》清代·弘历—广陵故事盛元宵，毛顺还惭綵翠飘。节过落灯兼厌闹，无须法善驾虹桥。《寄赠吴纯叔藩使督祀太和》明代·皇甫汸—玄宫胜地迥尘寰，先帝崇祠敕楚山。仙吏拜从香案后，衙斋寄在玉清间。瑶篇久秘逢谁识，桂树丛生好自攀。更道襄阳风日近，乘閒一醉习池还。《盆梅》清代·林朝崧—不辞风雪老天涯，傲骨偏遭束缚加。打破金盆归庾岭，人间才有自由花。《待于礼》明代·王夫之—望望还相待，悠悠问此心。禽归孤树夕，月上半峰阴。稻径迷迂折，荷香送浅深。琅然琴韵在，莫只动游鲟。《送司农丞杭公还京诗》元代·杨维桢—十年农星晦无光，太史昨夜占五潢。国家大本重谷禄，曰奎曰胃明天仓。中书垣次大司农，署秩列九卿，尊大府，春耕藉亩冬藏冰，六十五官八九扈。杭公均输少卿属，赋足国家民亦足。农田漕运一时了，文如锦绣人如玉。归来奏仪帝曰俞，诏书宽大赐民租。太平治象今日见，不用再讲贞元宰相均田图。《黄太史看菊有述见示赋答》明代·卢龙云—猎猎阴风已戒寒，萋萋林卉各凋残。惊看红叶年垂暮，喜对黄花露始团。感物长吟俱寡和，怀人独酌不成欢。玉堂仙客元非远，安得东篱共夕餐。《忆秦娥》宋代·杨无咎—情难足。不堪黄帽催行速。催行速。扁舟一叶，别愁千斛。《亨父录示山斋即事五篇索和遂次其韵 其三》宋代·吕南公—荣利机关拙，云泉兴味多。岂同愚士窘，自合圣人和。敛敛青毡旧，酣酣白石歌。故应消息有，贫独奈余何。《陈情表》魏晋·西晋·李密—臣密言：臣以险衅，夙遭闵凶。生孩六月，慈父见背；行年四岁，舅夺母志。祖母刘愍臣孤弱，躬亲抚养。臣少多疾病，九岁不行，零丁孤苦，至于成立。既无伯叔，终鲜兄弟，门衰祚薄，晚有儿息。外无期功强近之亲，内无应门五尺之僮，茕茕孑立，形影相吊。而刘夙婴疾病，常在床蓐，臣侍汤药，未曾废离。(愍 一作：悯 茕茕孑立 一作：独立)逮奉圣朝，沐浴清化。前太守臣逵察臣孝廉；后刺史臣荣举臣秀才。臣以供养无主，辞不赴命。诏书特下，拜臣郎中，寻蒙国恩，除臣洗马。猥以微贱，当侍东宫，非臣陨首所能上报。臣具以表闻，辞不就职。诏书切峻，责臣逋慢；郡县逼迫，催臣上道；州司临门，急于星火。臣欲奉诏奔驰，则刘病日笃，欲苟顺私情，则告诉不许。臣之进退，实为狼狈。伏惟圣朝以孝治天下，凡在故老，犹蒙矜育，况臣孤苦，特为尤甚。且臣少仕伪朝，历职郎署，本图宦达，不矜名节。今臣亡国贱俘，至微至陋，过蒙拔擢，宠命优渥，岂敢盘桓，有所希冀！但以刘日薄西山，气息奄奄，人命危浅，朝不虑夕。臣无祖母，无以至今日，祖母无臣，无以终余年。母孙二人，更相为命，是以区区不能废远。臣密今年四十有四，祖母今年九十有六，是臣尽节于陛下之日长，报养刘之日短也。乌鸟私情，愿乞终养。臣之辛苦，非独蜀之人士及二州牧伯所见明知，皇天后土，实所共鉴。愿陛下矜悯愚诚，听臣微志，庶刘侥幸，保卒余年。臣生当陨首，死当结草。臣不胜犬马怖惧之情，谨拜表以闻。(祖母 一作：祖母刘)《白头吟》两汉·卓文君—皑如山上雪，皎若云间月。闻君有两意，故来相决绝。今日斗酒会，明旦沟水头。躞蹀御沟上，沟水东西流。凄凄复凄凄，嫁娶不须啼。愿得一心人，白头不相离。竹竿何袅袅，鱼尾何簁簁！男儿重意气，何用钱刀为！《江畔独步寻花·其五》唐代·杜甫—黄师塔前江水东，春光懒困倚微风。桃花一簇开无主，可爱深红爱浅红？《敕勒歌》南北朝·乐府诗集—敕勒川，阴山下。天似穹庐，笼盖四野。天苍苍，野茫茫。风吹草低见牛羊。《山亭柳 咏隋堤柳和邹程村韵》明代·徐石麒—遥想风流。仅见此温柔。曾试与，拂迷楼。眉黛何人重扫，舞腰还为谁留。风里不知人意只自轻浮。烟花三月当年梦，青青依旧绕邗沟。何许事，使人愁。正是藏鸦稳处，夜深犹见灯篝。多少行人醉也，常系归舟。《山亭夏日》唐代·高骈—绿树阴浓夏日长，楼台倒影入池塘。水晶帘动微风起，满架蔷薇一院香。(水晶帘 一作 水精帘）《中秋对月戏呈觅举诸兄》宋代·薛季宣—君不见决明混沌江之湄，含胎吸月怀清辉。圆净唾将珠与玑，又不见明视中原云月静。跳掷回旋顾形影，生儿往往皆毛颖。由来逐物未忘机，劳生吞吐知惟时。观美为人奚以为，独坐金风尘虑省。皓月斜河星耿耿，草头漙露侵肤冷。平生不解饮和歌，无人对月醉颜酡。月朗清秋奈月何，睡思朅来刚引领。林岫参差弄光景，不知月已沈西岭。《禅人并化主写真求赞》宋代·释正觉—灵灵一物，名模不得。长鲸居沧海之渊，老兔卧明月之窟。已展不缩，拗直作曲。只麽赢时会也无，不须喝彩兮盘中双六。《公馀漫兴》宋代·黄伯固—蓼花秋水漫官衙，令尹情怀自一家。退食小斋无俗事，閒呼童子问桑麻。《乌夜啼 怀旧》清代·丁澎—画栏曾系兰桡。正春宵。公子朱门何处芰荷桥。瑶瑟断，银烛冷，暗魂消。记得屏前红袖一相招。《令佐约登息梅岭不克赴次来韵》宋代·徐鹿卿—撑空一岭镇东隅，未遂登临且按图。城雉峥嵘归眼界，径蛇盘屈透云衢。句中风月天无尽，物外亭台山不孤。令佐才高当办此，稍容拙者自嬉娱。《清明日送邓芮还乡（一作戴叔伦诗）》唐代·方干—钟鼓喧离室，车徒促夜装。晓榆新变火，轻柳暗飞霜。《海珠登眺 其四》明代·许炯—三岛楼台一水分，桃花隐映武陵津。洲僯玄圃断来往，门对青山作主宾。日暖海云浮栋宇，夜深灯火乱星辰。清风明月无拘束，尽付渔舟吹笛人。《雅集志》明代·释良琦—玉山窈窕集琼筵，手拨鹍鸡十二弦。巢树老僧狂破戒，散华天女醉谈禅。鹅儿色重酴醾酒，桂叶香深翡翠烟。最爱碧桃歌扇静，长瓶自煮白云泉。《松》明代·申时行—宛转随高阜，青葱结茂林。团云低盖影，挟雨送涛音。节抱风霜苦，根盘岁月深。亦知弘㬌意，山阁助清吟。《中秋月》宋代·晏殊—十轮霜影转庭梧，此夕羁人独向隅。未必素娥无怅恨，玉蟾清冷桂花孤。《向晚》宋代·赵抃—向晚立汀沙，人閒目更赊。林疏僧屋露，风转客帆斜。幽白孤飞鸟，横红数抹霞。渔翁偶相问，怜我宦天涯。《独坐敬亭山》唐代·李白—众鸟高飞尽，孤云独去闲。相看两不厌，只有敬亭山。(只有 一作：惟 / 唯)《寒食》唐代·韩翃—春城无处不飞花，寒食东风御柳斜。 日暮汉宫传蜡烛，轻烟散入五侯家。《九头鸟》当代·陈永正—有鸟九头巢中国，劲翅垂天天欲黑。偶然搏击下土摇，喑呜时闻声格格。忆彼幼时，初展羽翼，一举万里，掠人而食。及长辅佐鸟帝扫灭诸顽民，血流漂杵尸山积。帝见喜其勇且英，收伏置座侧。亲许千秋万岁后，以为嗣体而继立。帝言既已出，此鸟殊悒悒。不见金翅大鹏亦觊觎此位虚，我恐不得及。泣而诉于帝：“天赐我帝才与力，一帝之生经历十二亿八千万年三大劫。大鹏何物敢藐帝，视帝独夫与民贼。臣请扫除之，勿令污天阙。”言讫鹦鹉遂率乌鸦鸱枭恶鹫老鸨齐山呼：“九头圣鸟有至德，其头之光如太阳，其心之忠世无匹。喙如钢钩翮如箭，爪如利刃孔有力，宜王宜帝宜子孙，宜其万代无停歇。”语犹未毕，大鹏怒而飞，金睛闪闪，雷轰电击。仰首一鸣，众鸟慑伏，玉殿倾危帝失色。手足颤战，涕流三尺，青唇哆开口吃吃：“咨尔九头鸟，慎哉无相逼。朕虽有此心，行之实乏力。稍安毋太躁，与尔同休戚。”忙命囚鹦鹉，馀众释而不问饬自惕。斯时金翅大鹏出班伏阙而言曰：“九头恶鸟心叵测。我之忠兮远逾之，我之勤兮世堪式。千古贤相如我有几人，一生谨慎守所职。恶鸟何物敢欺帝，阴谋明日主其席。臣请扫除之，勿使厕。《寄俞子二首 其二》宋代·姜夔—郎罢才名今白发，佐州亦复坐穷边。甚欲出手相料理，东南风高难寄笺。《偈颂六十五首 其五十》宋代·释咸杰—虎骤龙骧与么来，蓦然平地起风雷。棒头正眼明如日，凛凛清风廓九垓。《赠王先生》宋代·王灼—陇种健儿须如棘，幼事秦府持鞭靮。战尘扑面心已灰，径上三峰弄泉石。乾坤变化五百年，人间未识地行仙。布裘落魄荆州市，丹经秘法为君传。散尽千金何所有，腹有气作蛟龙吼。功成直欲凌紫虚，尚爱岷岷山下酒。年来我亦厌樊笼，乞取微言为指踪。君不见叶县双凫缑岭鹤，古来度世多吾宗。《赵昌甫写寄江西道中诗卷》宋代·韩淲—眼底谁无一卷诗，诗能如此亦何为。纵言光景留连者，春在人间有几知。《述怀》明代·王绂—到京谁信寡交亲，每每欢和却变嗔。俯仰顺人那尽意，浮尘随处漫容身。樽前强作忘情醉，镜里俄看老鬓新。昨夜梦归江上路，临风高振客衣尘。《物化·金朝》史肃—物化能忘我，天游不用心。膻香群蚁聚，树静一蝉吟。败井劳深汲，荒庭阙近寻。枕书聊假息，夕日半墙阴。《侠客行》唐代·李白—赵客缦胡缨，吴钩霜雪明。银鞍照白马，飒沓如流星。十步杀一人，千里不留行。事了拂衣去，深藏身与名。闲过信陵饮，脱剑膝前横。将炙啖朱亥，持觞劝侯嬴。三杯吐然诺，五岳倒为轻。眼花耳热后，意气素霓生。救赵挥金槌，邯郸先震惊。千秋二壮士，烜赫大梁城。纵死侠骨香，不惭世上英。谁能书阁下，白首太玄经。《功德寺观三官感怀二首 其二》明代·王慎中—忆昔宣皇游幸初，时看水舰戏西湖。江花海石藏秋浦，杂佩华裾驻玉舆。天地百年殊感慨，日月三殿自虚无。登临欲下牛山泪，桧柏吟风夕照孤。《白沙宿窦常宅观妓》唐代·刘商—扬子澄江映晚霞，柳条垂岸一千家。《论语十则》先秦·佚名—子曰：“学而时习之，不亦说乎?有朋自远方来，不亦乐乎?人不知而不愠，不亦君子乎?”（《学而》）曾子曰：“吾日三省吾身：为人谋而不忠乎？与朋友交而不信乎？传不习乎？”（《学而》）子曰：“温故而知新，可以为师矣。”（《为政》）子曰：“学而不思则罔,思而不学则殆。”（《为政》）子曰：“由，诲女知之乎！知之为知之，不知为不知，是知也。”（《为政》）子曰：“见贤思齐焉，见不贤而内自省也。”（《里仁》）子曰：“三人行，必有我师焉。择其善者而从之，其不善者而改之。”（《述而》）曾子曰：“士不可以不弘毅，任重而道远。仁以为己任，不亦重乎？死而后已，不亦远乎？”（《泰伯》）子曰：“岁寒，然后知松柏之后凋也。”（《子罕》）子贡问曰：“有一言而可以终身行之者乎？”子曰：“其恕乎！己所不欲，勿施于人。”（《卫灵公》）《南浦别》唐代·白居易—南浦凄凄别，西风袅袅秋。一看肠一断，好去莫回头。《登幽州台歌》唐代·陈子昂—前不见古人，后不见来者。念天地之悠悠，独怆然而涕下。《夏日杂咏》宋代·陆游—蒲苇萧萧晚，楸梧肃肃阴。山童惊大鼾，林鸟伴微吟。蛮砚深瀦墨，吴牋熟捣踸。新诗与醉帖，自笑尚童心。《夏日漫兴 其八》明代·凌义渠—相逢曾否订心交，早趁凉阴学架巢。笑我有时触热到，等閒热客未须嘲。《野望》唐代·王绩—东皋薄暮望，徙倚欲何依。树树皆秋色，山山唯落晖。牧人驱犊返，猎马带禽归。相顾无相识，长歌怀采薇。《读《后汉书》作小乐府三十八章 其十一 赤帷裳》清代·张晋—贾父来何晚，歌谣遍道傍。由来贤刺史，羞闭赤帷裳。《立 其三》宋代·刘才邵—盛德天垂覆，皇明日照临。九重颁汉诏，四海识尧心。《赠相士陈道人》宋代·曾丰—道人满藏是光明，况问麻衣乞得灵。眸子外无余造化，士人中有几公卿。爱名者十忌者百，逢人言失物言得。试指贤眉里哄黄，管招群枉眼中白。《徐氏太淑人挽辞二首》宋代·杨万里—赤矢生名族，乌衣媲德门。萱堂登九秩，兰砌颔重孙。乐饮占蛇日，翻随药兔魂。一生参具叶，梦幻了无痕。《从军行七首·其四》唐代·王昌龄—青海长云暗雪山，孤城遥望玉门关。黄沙百战穿金甲，不破楼兰终不还。《偈颂七十六首》宋代·释师观—晷运推移，日南长至。自古自今，同天同地。灵山一会尚俨然，雷音堂中谈不二。《舟过吴江二首 其二》元代·李孝光—二十四番花信老，溪头红减绿初肥。东君也是多情思，尽日扶持柳絮飞。《子美集中凡可以入画景者指不胜屈虽亟求其近似不能也因成断句以自哂》清代·弘历—无心得句皆成画，刻意求工岂是诗。陶冶性灵聊复尔，准绳今古寔於斯。《和宋中散寄景仁新池》宋代·韩维—北顾兴王府，东瞻象日畿。稻塍常借润，黍尺讵能晞。鹭浴菖芽短，鱼跳荇来肥。乐亭初置酒，试舞旋裁衣。逸冀相从老，冥鸿自在飞。月游刳小艇，雨钓筑新矶。栽插期春事，追游惜晚晖。气同均我尔，道胜绝从违。安燕兴棠棣，艰勤陋采薇。如何宋中散，留滞不成归。《浪淘沙·九曲黄河万里沙》唐代·刘禹锡—九曲黄河万里沙，浪淘风簸自天涯。如今直上银河去，同到牵牛织女家。《愚公移山》先秦·列御寇—太行、王屋二山，方七百里，高万仞。本在冀州之南，河阳之北。北山愚公者，年且九十，面山而居。惩山北之塞，出入之迂也。聚室而谋曰：“吾与汝毕力平险，指通豫南，达于汉阴，可乎？”杂然相许。其妻献疑曰：“以君之力，曾不能损魁父之丘，如太行、王屋何？且焉置土石？”杂曰：“投诸渤海之尾，隐土之北。”遂率子孙荷担者三夫，叩石垦壤，箕畚运于渤海之尾。邻人京城氏之孀妻有遗男，始龀，跳往助之。寒暑易节，始一反焉。河曲智叟笑而止之曰：“甚矣，汝之不惠。以残年余力，曾不能毁山之一毛，其如土石何？”北山愚公长息曰：“汝心之固，固不可彻，曾不若孀妻弱子。虽我之死，有子存焉；子又生孙，孙又生子；子又有子，子又有孙；子子孙孙无穷匮也，而山不加增，何苦而不平？”河曲智叟亡以应。操蛇之神闻之，惧其不已也，告之于帝。帝感其诚，命夸娥氏二子负二山，一厝朔东，一厝雍南。自此，冀之南，汉之阴，无陇断焉。《学弈》先秦·佚名—弈秋，通国之善弈者也。使弈秋诲二人弈，其一人专心致志，惟弈秋之为听；一人虽听之，一心以为有鸿鹄将至，思援弓缴而射之。虽与之俱学，弗若之矣。为是其智弗若与？曰：非然也。《水龙吟·寿散原先生七十》近代·袁思亮—白门斜照西风，几回惊见沧波换。天留一老，文章山斗，光芒霄汉。满地江湖，百年身世，酒杯陶遣。看行吟坐啸，乾坤万态，都收入，新诗卷。华发朱颜未变。羡壶中、春宽无限。德星聚处，辉腾龙角，璇奎交焕。露菊黄深，霜枫丹近，岁寒心眼。镇鸠扶玉杖，鸥随画舸，弄清溪晚。《园居遣怀三首 其一》明代·林大钦—野外遂生理，支离准自休。三时长病懒，一月解梳头。把钓供幽事，看花复素秋。杖藜从白首，身世两无尤。《春归终南山松龛旧隐》唐代·李白—我来南山阳，事事不异昔。却寻溪中水，还望岩下石。《寒食离白沙》唐代·赵嘏—莫惊客路已经年，尚有青春一半妍。《偈颂一百五十首 其一○七》宋代·释心月—最初机，末后句。有准绳，没规矩。岂可错承当，岂可错分付。《长相思•闺恨》清代·彭孙遹—约归期。盼归期。毕竟归来是几时。赚人书疏儿。长相思。短相思。尽日相思君未知。恹恹瘦不支。《塞翁失马》两汉·刘安—近塞上之人，有善术者，马无故亡而入胡。人皆吊之，其父曰：“此何遽不为福乎？”居数月，其马将胡骏马而归。人皆贺之，其父曰：“此何遽不能为祸乎？”家富良马，其子好骑，堕而折其髀。人皆吊之，其父曰：“此何遽不为福乎？”居一年，胡人大入塞，丁壮者引弦而战。近塞之人，死者十九。此独以跛之故，父子相保。《七月十六日赐九十一岁老和尚》清代·玄烨—暑退全消陌上尘，盂兰大喜见姚秦。临风洗钵龙池雨，凝露舒莲鹫岭春。送节双轮同梦幻，持心半偈见深淳。循环已识盈虚理，不向山僧更问津。《感旧》明代·郑学醇—漫游曾到骆瓯西，万事关心醉懒题。风雨渐多春渐老，绿阴浓匝乱莺啼。《送惟乾二首 其二》明代·王守仁—簦芨连年愧远求，本来无物若为酬。春城驿路聊相送，夜雪空山且复留。江浦云开庐岳曙，洞庭湖阔九疑浮。悬知再鼓潇湘柁，应是芙蓉湘水秋。《闻雁 其二》明代·王弘诲—青海联翩几夜呼，萧萧雨雪暗伊吾。闻声忽动经年忆，况复怀人一字无。《赤壁》唐代·杜牧—折戟沉沙铁未销，自将磨洗认前朝。东风不与周郎便，铜雀春深锁二乔。《村居》清代·高鼎—草长莺飞二月天，拂堤杨柳醉春烟。儿童散学归来早，忙趁东风放纸鸢。《渔家傲·天接云涛连晓雾》宋代·李清照—天接云涛连晓雾，星河欲转千帆舞。仿佛梦魂归帝所。闻天语，殷勤问我归何处。我报路长嗟日暮，学诗谩有惊人句。九万里风鹏正举。风休住，蓬舟吹取三山去！《蝶恋花·庭院深深深几许》宋代·欧阳修—庭院深深深几许，杨柳堆烟，帘幕无重数。玉勒雕鞍游冶处，楼高不见章台路。雨横风狂三月暮，门掩黄昏，无计留春住。泪眼问花花不语，乱红飞过秋千去。《春夜洛城闻笛 / 春夜洛阳城闻笛》唐代·李白—谁家玉笛暗飞声，散入春风满洛城。 此夜曲中闻折柳，何人不起故园情。《归园田居·其三》魏晋·陶渊明—种豆南山下，草盛豆苗稀。晨兴理荒秽，带月荷锄归。道狭草木长，夕露沾我衣。衣沾不足惜，但使愿无违。《蝶恋花·春景》宋代·苏轼—花褪残红青杏小。燕子飞时，绿水人家绕。枝上柳绵吹又少。天涯何处无芳草！墙里秋千墙外道。墙外行人，墙里佳人笑。笑渐不闻声渐悄。多情却被无情恼。《拜年》明代·文征明—不求见面惟通谒，名纸朝来满敝庐。我亦随人投数纸，世情嫌简不嫌虚。《雪梅·其一》宋代·卢梅坡—梅雪争春未肯降，骚人搁笔费评章。梅须逊雪三分白，雪却输梅一段香。《逢入京使》唐代·岑参—故园东望路漫漫，双袖龙钟泪不干。 马上相逢无纸笔，凭君传语报平安。《枫桥夜泊》唐代·张继—月落乌啼霜满天，江枫渔火对愁眠。姑苏城外寒山寺，夜半钟声到客船。《早春呈水部张十八员外 / 初春小雨》唐代·韩愈—天街小雨润如酥，草色遥看近却无。最是一年春好处，绝胜烟柳满皇都。《善之携酒招游西湖值雷雨分韵得杯字》元代·袁桷—南山树影糊轻煤，北山云花玉崔嵬。绝怜我辈少姿媚，幻此异景穷奇瑰。湖光山色两愁绝，更挟新雨除飞埃。千年龙公睡忽醒，顷刻驾浪鞭春雷。我生倦游端有意，陈迹黯澹漫苍苔。拟将铁笛写清怨，复恐翠袖含馀哀。主人似怪不解乐，故结胜侣携尊罍。翩翩六鹤舞晴翮，华表清唳云光开。绝怜山鸡强联翼，照水寒影空徘徊。谢公屐齿殊济胜，偪仄蓬宇徒低摧。娟娟新青故堤柳，片片轻白孤山梅。春风佳游讵易得，相与一笑同衔杯。《双陆二首效元人体 其二》明代·苏葵—寂寂方城半月寒，三三五五虎牙攒。势将犄角成功易，道阻纵横合伴难。一掷点筹争喝采，数行分马又更端。雌雄局面那能定，多算翻危少算安。《题画鱼五首为刘方伯赋 其三》明代·黄仲昭—东风吹春满平湖，游鱼作队依菰蒲。一鱼悠然出深藻，细鳞巨口形如鲈。举网中流鱼可得，尊中况有新篘碧。我欲唤起东坡翁，共泛扁舟过赤壁。《题王给事南庄乃翁诗卷》明代·王慎中—南极徵君长濩落，独傍云峰结茅屋。白日沧浪唯啸歌，青天翠壁聊踯躅。一从云掩少微星，绮幌萧萧虚素楹。秋风出户猿孤咽，落月在梁鹤自惊。惟有南庄椅桐树，香叶年年雏鹓翥。《二十五日次韵昌甫别后所寄 其二》宋代·韩淲—山净泉甘草树香，书楹茶具酒壶觞。故家南渡衣冠少，前辈中原文献长。朝野从先终较别，衰荣到底未须忙。高风且作闲言会，时寄连篇复断章。《浪淘沙令·帘外雨潺潺·五代》李煜—帘外雨潺潺，春意阑珊。罗衾不耐五更寒。梦里不知身是客，一晌贪欢。独自莫凭栏，无限江山，别时容易见时难。流水落花春去也，天上人间。《卜算子·我住长江头》宋代·李之仪—我住长江头，君住长江尾。日日思君不见君，共饮长江水。 此水几时休，此恨何时已。只愿君心似我心，定不负相思意。《卖炭翁》唐代·白居易—卖炭翁，伐薪烧炭南山中。满面尘灰烟火色，两鬓苍苍十指黑。卖炭得钱何所营？身上衣裳口中食。可怜身上衣正单，心忧炭贱愿天寒。夜来城外一尺雪，晓驾炭车辗冰辙。牛困人饥日已高，市南门外泥中歇。翩翩两骑来是谁？黄衣使者白衫儿。手把文书口称敕，回车叱牛牵向北。一车炭，千余斤，宫使驱将惜不得。半匹红绡一丈绫，系向牛头充炭直。《满井游记》明代·袁宏道—燕地寒，花朝节后，余寒犹厉。冻风时作，作则飞沙走砾。局促一室之内，欲出不得。每冒风驰行，未百步辄返。廿二日天稍和，偕数友出东直，至满井。高柳夹堤，土膏微润，一望空阔，若脱笼之鹄。于时冰皮始解，波色乍明，鳞浪层层，清澈见底，晶晶然如镜之新开而冷光之乍出于匣也。山峦为晴雪所洗，娟然如拭，鲜妍明媚，如倩女之靧面而髻鬟之始掠也。柳条将舒未舒，柔梢披风，麦田浅鬣寸许。游人虽未盛，泉而茗者，罍而歌者，红装而蹇者，亦时时有。风力虽尚劲，然徒步则汗出浃背。凡曝沙之鸟，呷浪之鳞，悠然自得，毛羽鳞鬣之间皆有喜气。始知郊田之外未始无春，而城居者未之知也。夫不能以游堕事而潇然于山石草木之间者，惟此官也。而此地适与余近，余之游将自此始，恶能无纪？己亥之二月也。《登台》明代·郑善夫—江草幽幽江燕回，感时频上望燕台。天高西北神京在，雁落东南朔气来。豹谷水田聊自给，龙阳橘树未应栽。君王近著唐尧德，岩壑全生是栎材。《水调歌头三首 其二》清代·李慈铭—秋色自来去，终古不知愁。江村今夜明月，肯为酒人留。但扫苍苔黄叶，准备沧波一苇，左右挈洪浮。唤起守门鹤，来戏玉头山。陈遵死，徐孺病，阿平游。更堪西笑，长安汩没海中鸥。屈指卅年狂客，剩此薜衣松衲，点缀鉴湖秋。钟磬夜深寂，吹笛下寒流。《徐凫岛》宋代·王时会—绝壑搀空云与平，横飞寒瀑万年声。杖藜平过人间险，独向千山顶上行。《又陪公素舍人晨入西阁见紫薇初开》宋代·胡宿—疏雨休前槛，新英艳小丛。且欣当夏日，不用忆春风。便可携欢伯，相从作醉翁。回头问阶药，何处觅蔫红。《得道多助，失道寡助》先秦·孟子及其弟子—天时不如地利，地利不如人和。三里之城，七里之郭，环而攻之而不胜。夫环而攻之，必有得天时者矣，然而不胜者，是天时不如地利也。城非不高也，池非不深也，兵革非不坚利也，米粟非不多也，委而去之，是地利不如人和也。故曰，域民不以封疆之界，固国不以山溪之险，威天下不以兵革之利。得道者多助，失道者寡助。寡助之至，亲戚畔之。多助之至，天下顺之。以天下之所顺，攻亲戚之所畔，故君子有不战，战必胜矣。《阿房宫赋》唐代·杜牧—六王毕，四海一，蜀山兀，阿房出。覆压三百余里，隔离天日。骊山北构而西折，直走咸阳。二川溶溶，流入宫墙。五步一楼，十步一阁；廊腰缦回，檐牙高啄；各抱地势，钩心斗角。盘盘焉，囷囷焉，蜂房水涡，矗不知其几千万落。长桥卧波，未云何龙？复道行空，不霁何虹？高低冥迷，不知西东。歌台暖响，春光融融；舞殿冷袖，风雨凄凄。一日之内，一宫之间，而气候不齐。(不知乎 一作：不知其；西东 一作：东西)妃嫔媵嫱，王子皇孙，辞楼下殿，辇来于秦，朝歌夜弦，为秦宫人。明星荧荧，开妆镜也；绿云扰扰，梳晓鬟也；渭流涨腻，弃脂水也；烟斜雾横，焚椒兰也。雷霆乍惊，宫车过也；辘辘远听，杳不知其所之也。一肌一容，尽态极妍，缦立远视，而望幸焉。有不见者，三十六年。(有不见者 一作：有不得见者)燕赵之收藏，韩魏之经营，齐楚之精英，几世几年，剽掠其人，倚叠如山。一旦不能有，输来其间。鼎铛玉石，金块珠砾，弃掷逦迤，秦人视之，亦不甚惜。嗟乎！一人之心，千万人之心也。秦爱纷奢，人亦念其家。奈何取之尽锱铢，用之如泥沙！使负栋之柱，多于南亩之农夫；架梁之椽，多于机上之工女；钉头磷磷，多于在庾之粟粒；瓦缝参差，多于周身之帛缕；直栏横槛，多于九土之城郭；管弦呕哑，多于市人之言语。使天下之人，不敢言而敢怒。独夫之心，日益骄固。戍卒叫，函谷举，楚人一炬，可怜焦土！呜呼！灭六国者六国也，非秦也；族秦者秦也，非天下也。嗟乎！使六国各爱其人，则足以拒秦；使秦复爱六国之人，则递三世可至万世而为君，谁得而族灭也？秦人不暇自哀，而后人哀之；后人哀之而不鉴之，亦使后人而复哀后人也。《妻满月日相唁》唐代·元稹—十月辛勤一月悲，今朝相见泪淋漓。《大司寇林见素先生朝见之日余适出京承见示谒武夷精舍宿武夷自寿诗凡四首依韵奉答 其三》明代·罗钦顺—愁极逢兴运，根深有大年。晓峰精舍上，春水寿觞前。稳曳尚书履，光陪阆苑仙。功名卑马援，矍铄自堪怜。《雨中看山》清代·曹学闵—下直常扃关，轩窗四绕山。时时看青翠，长此对孱颜。山色朝朝见，未睹真山面。一朝风雨来，气象千万变。变态竟若何，缕缕起微波。须臾潮汐涌，又或露青螺。露处忽已没，有无皆恍惚。迷离山叠山，云与山俱活，却就连天浪，摹拟山形状。清风飒尔吹，依旧山容放。瞥见叹观止，徐徐思至理。君子蕴经纶，不测总如此。当其无事日，岂有异人术。遇合会风云，虎变应彷佛。《登箕山》明代·区大相—杖策访名山，夙慕良有以。素琴石上横，清风松下起。昔日让王人，含芬遗垢耻。饮泉想弃瓢，临流思洗耳。太古多逸民，中世寡奇士。回策下岩翠，放歌入烟紫。白云何时来，荒涂谁与理。终愿毕吾志，抗手谢坌滓。《露坐》宋代·陆游—残月久方上，幽花时自零。风枝惊宿鸟，露草湿流萤。浩气吞云梦，危途塞井陉。菱歌何处起？及我醉初醒。《师说》唐代·韩愈—古之学者必有师。师者，所以传道受业解惑也。人非生而知之者，孰能无惑？惑而不从师，其为惑也，终不解矣。生乎吾前，其闻道也固先乎吾，吾从而师之；生乎吾后，其闻道也亦先乎吾，吾从而师之。吾师道也，夫庸知其年之先后生于吾乎？是故无贵无贱，无长无少，道之所存，师之所存也。嗟乎！师道之不传也久矣！欲人之无惑也难矣！古之圣人，其出人也远矣，犹且从师而问焉；今之众人，其下圣人也亦远矣，而耻学于师。是故圣益圣，愚益愚。圣人之所以为圣，愚人之所以为愚，其皆出于此乎？爱其子，择师而教之；于其身也，则耻师焉，惑矣。彼童子之师，授之书而习其句读者，非吾所谓传其道解其惑者也。句读之不知，惑之不解，或师焉，或不焉，小学而大遗，吾未见其明也。巫医乐师百工之人，不耻相师。士大夫之族，曰师曰弟子云者，则群聚而笑之。问之，则曰：“彼与彼年相若也，道相似也。位卑则足羞，官盛则近谀。”呜呼！师道之不复可知矣。巫医乐师百工之人，君子不齿，今其智乃反不能及，其可怪也欤！圣人无常师。孔子师郯子、苌弘、师襄、老聃。郯子之徒，其贤不及孔子。孔子曰：三人行，则必有我师。是故弟子不必不如师，师不必贤于弟子，闻道有先后，术业有专攻，如是而已。李氏子蟠，年十七，好古文，六艺经传皆通习之，不拘于时，学于余。余嘉其能行古道，作师说以贻之。 《贺新郎　五月四日宿酲未醒，市中见燕，一瞥而逝》当代·卢青山—燕子归来也。掠斜风、惊然飏去，淩空一画。街上流人争扰扰，我正人流之罅。偶抬首、见君飞乍。飞向高楼南角灭，问微巢寄在谁檐下。独怅立，神纷惹。山头水尾春如泻。便飘零、也须飘向，森林原野。何事悄然来朝市，双翅伶仃孤打。纵长唳、人谁听者。屋畔清溪溪畔柳，记吾家亦在山涂岔。尝共汝，呢喃话。《文章烟月》明代·徐祯卿—风霜独卧闲中病，时节偏催壑口蛇。篱下落英秋半掬，灯前新梦鬓双华。文章江左家家玉，烟月扬州树树花。会待此心销灭尽，好持斋钵礼毗耶。《夜宴富滩郭氏西庭和荅九洲萧徵士并柬履理履祥于渊贤伯仲》明代·刘崧—升筵月高花影长，我当起舞君行觞。丈夫志气倾海岳，一笑已觉形俱忘。雕盘馔香切寒玉，酒波摇红荡人目。《采薇》先秦·佚名—采薇采薇，薇亦作止。曰归曰归，岁亦莫止。 靡室靡家，猃狁之故。不遑启居，猃狁之故。采薇采薇，薇亦柔止。曰归曰归，心亦忧止。 忧心烈烈，载饥载渴。我戍未定，靡使归聘。采薇采薇，薇亦刚止。曰归曰归，岁亦阳止。 王事靡盬，不遑启处。忧心孔疚，我行不来！彼尔维何？维常之华。彼路斯何？君子之车。 戎车既驾，四牡业业。岂敢定居？一月三捷。驾彼四牡，四牡骙骙。君子所依，小人所腓。 四牡翼翼，象弭鱼服。岂不日戒？猃狁孔棘！昔我往矣，杨柳依依。今我来思，雨雪霏霏。 行道迟迟，载渴载饥。我心伤悲，莫知我哀！《洛神赋》魏晋·曹植—黄初三年，余朝京师，还济洛川。古人有言，斯水之神，名曰宓妃。感宋玉对楚王神女之事，遂作斯赋，其词曰：余从京域，言归东藩，背伊阙 ，越轘辕，经通谷，陵景山。日既西倾，车殆马烦。尔乃税驾乎蘅皋，秣驷乎芝田，容与乎阳林，流眄乎洛川。于是精移神骇，忽焉思散。俯则未察，仰以殊观。睹一丽人，于岩之畔。乃援御者而告之曰：“尔有觌于彼者乎？彼何人斯，若此之艳也！”御者对曰：“臣闻河洛之神，名曰宓妃。然则君王所见，无乃是乎？其状若何，臣愿闻之。”余告之曰：其形也，翩若惊鸿，婉若游龙，荣曜秋菊，华茂春松。髣髴兮若轻云之蔽月，飘飖兮若流风之回雪。远而望之，皎若太阳升朝霞。迫而察之，灼若芙蕖出渌波。秾纤得衷，修短合度。肩若削成，腰如约素。延颈秀项，皓质呈露，芳泽无加，铅华弗御。云髻峨峨，修眉联娟，丹唇外朗，皓齿内鲜。明眸善睐，靥辅承权，瓌姿艳逸，仪静体闲。柔情绰态，媚于语言。奇服旷世，骨像应图。披罗衣之璀粲兮，珥瑶碧之华琚。戴金翠之首饰，缀明珠以耀躯。践远游之文履，曳雾绡之轻裾。微幽兰之芳蔼兮，步踟蹰于山隅。于是忽焉纵体，以遨以嬉。左倚采旄，右荫桂旗。攘皓腕于神浒兮，采湍濑之玄芝。余情悦其淑美兮，心振荡而不怡。无良媒以接欢兮，托微波而通辞。愿诚素之先达兮，解玉佩以要之。嗟佳人之信修兮，羌习礼而明诗。抗琼珶以和予兮，指潜渊而为期。执眷眷之款实兮，惧斯灵之我欺。感交甫之弃言兮，怅犹豫而狐疑。收和颜而静志兮，申礼防以自持。于是洛灵感焉，徙倚彷徨。神光离合，乍阴乍阳。竦轻躯以鹤立，若将飞而未翔。践椒涂之郁烈，步蘅薄而流芳。超长吟以永慕兮，声哀厉而弥长。 尔乃众灵杂遝，命俦啸侣。或戏清流，或翔神渚。或采明珠，或拾翠羽。从南湘之二妃，携汉滨之游女。叹匏瓜之无匹兮，咏牵牛之独处。扬轻袿之猗靡兮，翳修袖以延伫。体迅飞凫，飘忽若神。凌波微步，罗袜生尘。动无常则，若危若安。进止难期，若往若还。转眄流精，光润玉颜。含辞未吐，气若幽兰。华容婀娜，令我忘餐。于是屏翳收风，川后静波。冯夷鸣鼓，女娲清歌。腾文鱼以警乘，鸣玉鸾以偕逝。六龙俨其齐首，载云车之容裔。鲸鲵踊而夹毂，水禽翔而为卫。于是越北沚，过南冈，纡素领，回清阳，动朱唇以徐言，陈交接之大纲。恨人神之道殊兮，怨盛年之莫当。抗罗袂以掩涕兮，泪流襟之浪浪。悼良会之永绝兮，哀一逝而异乡。无微情以效爱兮，献江南之明珰。虽潜处于太阴，长寄心于君王。忽不悟其所舍，怅神宵而蔽光。于是背下陵高，足往神留。遗情想像，顾望怀愁。冀灵体之复形，御轻舟而上溯。浮长川而忘返，思绵绵而增慕。夜耿耿而不寐，沾繁霜而至曙。命仆夫而就驾，吾将归乎东路。揽騑辔以抗策，怅盘桓而不能去。《堤上》宋代·顾逢—堤上喧丝竹，风流几少年。衣冠虽较别，山水只如前。绿柳阴中马，斜阳影里船。晚云眉一抹，横翠断霞边。《挽文秉安》明代·罗亨信—泮水论交记昔年，君寻旧隐早归田。期颐谩拟登遐算，沦逝宁知隔九泉。翠竹苍松留别梦，淡云疏雨翳新阡。承家赖有诸郎在，德业应期百世传。《中梁山寺》宋代·文同—烟峦彩翠霜林红，层楼复阁云雾中。襟怀太爽睡不得，一夜满山铃铎风。《十一月四日风雨大作二首》宋代·陆游—风卷江湖雨暗村，四山声作海涛翻。溪柴火软蛮毡暖，我与狸奴不出门。僵卧孤村不自哀，尚思为国戍轮台。夜阑卧听风吹雨，铁马冰河入梦来。《山居即事》宋代·释绍嵩—何处成吾道，深居绝送迎。竹扉常昼掩，野径得闲行。万壑树声满，千岩暑气清。相看两不厌，天际一山横。《辛亥守岁二绝 其二》明代·林熙春—频年除夕犹今夕，此日良宵异昔宵。有客问予何以异，酒垆五世祝三偷。《偈颂四十二首》宋代·释祖先—十五日已前明似镜，十五日已后黑如漆。正当十五日，莺迁乔木频频语，蝶恋芳丛对对飞。《老学楼》宋代·马廷鸾—元龙高卧仲宣忧，我独丛书置此楼。把卷欣将圣贤对，恁栏遮断古今愁。山前翠树森云表，林罅青身匝垅头。收拾吟篇供老眼，陈登王粲总悠悠。《送能化主还法轮》宋代·吕本中—岭外三年避贼忙，法轮元不下禅床。君归却说岭南事，瘴暑作时君自凉。《昭君村》宋代·苏泂—都将心事与琵琶，青冢魂归路转赊。赢得故乡儿女子，至今头白不离家。《牛心寺》宋代·吴泳—青莲两两照山开，道是金仙手自栽。人与金牛俱不见，更从何处觅心来。《次韵王通叟寺丞见寄》宋代·释道潜—彫斲肝脾欲报公，还如献豕过辽东。珠玑屡获渊云妙，土木曾无粲忍风。耿耿吟魂嗟异处，迢迢桂魄谩相同。锦囊应有新诗在，九曲池边多塞鸿。《参观秦俑坑有感》近代·刘逸生—横戈跃马控雕弓，绕冢千群尚向东。凿破骊山民力尽，亡秦空说是胡童。《行之见和再寄》宋代·许景衡—大手从容静塞尘，人间犹诵病参军。诗家态度公能继，还见春空蔼蔼云。《锦瑟》唐代·李商隐—锦瑟无端五十弦，一弦一柱思华年。庄生晓梦迷蝴蝶，望帝春心托杜鹃。沧海月明珠有泪，蓝田日暖玉生烟。此情可待成追忆，只是当时已惘然。《醉花阴·薄雾浓云愁永昼》宋代·李清照—薄雾浓云愁永昼，瑞脑消金兽。佳节又重阳，玉枕纱橱，半夜凉初透。(橱 通：厨)东篱把酒黄昏后，有暗香盈袖。莫道不销魂，帘卷西风，人比黄花瘦。(人比 一作：人似；销 一作：消)《月下独酌四首·其一》唐代·李白—花间一壶酒，独酌无相亲。举杯邀明月，对影成三人。月既不解饮，影徒随我身。暂伴月将影，行乐须及春。我歌月徘徊，我舞影零乱。醒时同交欢，醉后各分散。(同交欢 一作：相交欢)永结无情游，相期邈云汉。《冬夜读书示子聿》宋代·陆游—古人学问无遗力，少壮工夫老始成。纸上得来终觉浅，绝知此事要躬行。《丑奴儿·书博山道中壁》宋代·辛弃疾—少年不识愁滋味，爱上层楼。爱上层楼。为赋新词强说愁。 而今识尽愁滋味，欲说还休。欲说还休。却道天凉好个秋。《苏幕遮·怀旧》宋代·范仲淹—碧云天，黄叶地。秋色连波，波上寒烟翠。山映斜阳天接水。芳草无情，更在斜阳外。黯乡魂，追旅思。夜夜除非，好梦留人睡。明月楼高休独倚。酒入愁肠，化作相思泪。(留人睡 一作：留人醉)《游东龛岩赋十景诗 其九 石笋》明代·唐文凤—尖石森然疑笋出，恰类龙孙启雷蛰。草如箨解春雨香，树若枝凝晓云湿。山鬼忍馋不敢锄，头角放倚青天孤。何年成竹结丹实，凤凰飞来衔瑞图。《水龙吟 挽孟劬》清代·郭则沄—招魂如隔重城，伤心翻雨吴鸿至。寒林日落，衰兰春谢，山河凄异。史稿沧桑，词名湖海，并时谁嗣。叹长安残劫，危枰未了，胡不忍，须臾俟。早悟浮云身世。恋京尘、欲归无计。花阴醉盏，药烟病榻，看君憔悴。古调消沈，当歌万感，抚琴孤涕。更伤高愁眼，斜阳处处，是消春地。《列岫亭以窗中列远岫为韵 其三》明代·黎民表—药畦将菊径，整整方成列。带经日徘徊，芳蕤露中折。《酬颍昌叶内翰见招》宋代·程俱—触石西游溯浊波，京华旅食谢经过。年侵镜里今如此，歌缺壶边可奈何。宾阁遥知悬玉麈，直庐应许到金坡。须公一节趋环召，犹及昆明百步荷。《留侯·金朝》密璹—辟谷轻身慕赤松，不知谁举傅春宫。君方避溺犹居水，忍使馀波及四翁。《送赤土矶巡检徐白任满》元代·丁鹤年—人生天地间，忠孝理最大。之子知所先，秉之若圭玠。小试弓刀职，长怀襁褓恩。由来忠荩士，多出孝义门。便便善辞令，济济习容止。忠孝苟不立，絺绣加犬豕。羡子负才气，玉立当青春。一饭不遑暇，志在君与亲。桓桓领壮夫，赫赫巡大邑。鸱张悉就擒，鼠窃亦屏息。耕桑各按堵，老稚春风中。瓜期忽已届，入谒蓬莱宫。车骑挽莫留，别我大江侧。临岐欲赠言，老病多惭德。青云贤路开，俊乂俱登庸。自此跻膴仕，毋忘孝与忠。《简潮公》宋代·李处权—茗椀纹楸昼不哗，心如出水妙莲华。喜君活计唯三事，遇我人情似一家。夜久竹声闻雨过，晓来山色看云遮。此身去国已千里，回首中原犹暮笳。《和司录行县道中偶风雨有感之作六首 其一》宋代·陈渊—叶底莺初啭，枝头蝶渐稀。雨馀怜草长，风定恐花飞。迟暮歌终寠，淹留叹式微。更堪西去雁，声逐晚云归。《木犀 其一》明代·陈献章—晓枕东窗睡不来，木犀造次隔篱开。阿田拍手黄鹂到，写尽春风得意杯。《读子游近诗复次前韵二首》宋代·方回—射至于侯又中侯，盍求诸己勿人求。欲升海底珊瑚树，不藉沙边舴艋舟。急要瑳磨删俚语，可容藻鉴徇常流。端能过我论兹事，一听盆缫轧轧抽。《卜算子·送鲍浩然之浙东》宋代·王观—水是眼波横，山是眉峰聚。欲问行人去那边？眉眼盈盈处。才始送春归，又送君归去。若到江南赶上春，千万和春住。《浣溪沙·一曲新词酒一杯》宋代·晏殊—一曲新词酒一杯，去年天气旧亭台。夕阳西下几时回？无可奈何花落去，似曾相识燕归来。小园香径独徘徊。《五柳先生传》魏晋·陶渊明—先生不知何许人也，亦不详其姓字，宅边有五柳树，因以为号焉。闲静少言，不慕荣利。好读书，不求甚解；每有会意，便欣然忘食。性嗜酒，家贫不能常得。亲旧知其如此，或置酒而招之；造饮辄尽，期在必醉。既醉而退，曾不吝情去留。环堵萧然，不蔽风日；短褐穿结，箪瓢屡空，晏如也。常著文章自娱，颇示己志。忘怀得失，以此自终。赞曰：黔娄之妻有言：“不戚戚于贫贱，不汲汲于富贵。”其言兹若人之俦乎？衔觞赋诗，以乐其志，无怀氏之民欤？葛天氏之民欤？《晓出净慈寺送林子方》宋代·杨万里—毕竟西湖六月中，风光不与四时同。接天莲叶无穷碧，映日荷花别样红。《竹石》清代·郑燮—咬定青山不放松，立根原在破岩中。千磨万击还坚劲，任尔东西南北风。(坚劲 一作：韧)《题同寅洪宪副文坛风月卷次韵 其三 次屠元勋韵》明代·黄仲昭—高揭吟坛数仞杠，主盟骚雅树旌幢。风过禁籞传清漏，月转花衢吠小尨。已见明时无滞狱，何妨良夜倒春缸。惭予进退俱无补，祇合荷衣钓石矼。《矩洲杂咏五十首 其四十五》明代·黄衷—逃名唯有一渔竿，何必芬芳比蕙兰。时主亦知怜晚节，满朝歌赋饯黄冠。《晨至石碣院时丧女殡此院二首 其一》宋代·周行己—萧寺来人少，祇林过雨清。日光微破影，云色未全晴。久客嗟殊俗，中年哭后生。庭前空柏子，此意复谁明。《送渊师归径山》宋代·苏轼—我昔尝为径山客，至今诗笔余山色。师住此山三十年，妙语应须得山骨。溪城六月水云蒸，飞蚊猛捷如花鹰。羡师方丈冰雪冷，兰膏不动长明灯。山中故人知我至，争来问讯今何似。为言百事不如人，两眼犹能书细字。（径山夏无蚊。余旧诗云：问龙乞水归洗眼，欲看细字销残年。）《水仙》近代·寇梦碧—一笑横江不算贫，只将葱蒜作盘辛。莲开玉井寻常见，那信淩波有洛神。《送徐提点被召赴北京》明代·杨士奇—圣人嗣天位，郊庙亲玉鬯。明堂一弘新，禋祀徵助相。之子奉纶音，诘朝戒征两。岧峣万岁山，双阙五云上。鹓行余将簉，鹤驭子先倡。纷若明汉星，皆维北辰向。《九日集枕江楼作》近代·庞俊—溪路冲泥过，江楼唤酒来。安知城里事，自拂槛前灰。澹日寒初好，长波去不回。黄花最无赖，犹傍战场开。《题越州法华寺》唐代·吴融—寺在五峰阴，穿缘一径寻。云藏古殿暗，石护小房深。《题秋江垂钓图》明代·刘崧—湛湛长江上有枫，江平日落见飞鸿。安得酒船三百斛，荷花荡里钓秋风。《北游感兴四首 其二》清代·林朝崧—雄镇依然抗上游，虬髯事业付东流。兔葵燕麦荒园里，前度刘郎也白头。《蝶恋花·伫倚危楼风细细》宋代·柳永—伫倚危楼风细细，望极春愁，黯黯生天际。草色烟光残照里，无言谁会凭阑意。(阑 通 栏)拟把疏狂图一醉，对酒当歌，强乐还无味。衣带渐宽终不悔，为伊消得人憔悴。《二月九日再过永兴看梅梅花烂发仿佛有怀适仲芳以画册索题遂作短歌书于纸尾》明代·钱谦益—西溪梅花千万树，低亚凝香塞行路。永兴两树最绰约，素艳孤荣门相顾。飘黄拂绿傍香楼，春寒日暮含清愁。依然翠袖修林里，遥忆美人溪水头。徙倚沉吟正愁绝，见君画册思飘瞥。开怀落落生云山，触眼纷纷缀香雪。羡君画高神亦闲，趣在苍茫近远间。仲圭残墨泼武水，子久粉本留虞山。我将梅花比君画，月地云阶吐光怪。乞君挥洒墨汁馀，向我萧闲草堂挂。草堂深柳净无尘，淡墨疏窗会赏真。还将玉雪横斜意，举似凌风却月人。《凉州词二首·其一》唐代·王翰—葡萄美酒夜光杯，欲饮琵琶马上催。醉卧沙场君莫笑，古来征战几人回？《九月九日忆山东兄弟》唐代·王维—独在异乡为异客，每逢佳节倍思亲。遥知兄弟登高处，遍插茱萸少一人。 《山中》唐代·王维—荆溪白石出，天寒红叶稀。山路元无雨，空翠湿人衣。《正日临朝》唐代·李世民—条风开献节，灰律动初阳。百蛮奉遐赆，万国朝未央。《御街行 送春归，生贵筑境内，华似蔷薇，野生沿途，春暮而华，华落春尽矣，故曰送春归。拟易安》清代·姚华—临歧知是春归处。驿蓦岭，华生路。长芒短刺并遮拦，毕竟钩春不住。粉红销尽，胭脂融泪，春竟何时去。短长亭子销魂赋。恁无语，难分付。从离乡里，几多春华，岁岁应如故。夕阳归马，开犹待我，人老谁留驻。《别帽》元代·丁鹤年—云样飘萧月样团，百年雄丽压南冠。黄金缀顶攒文羽，白璧垂缨间木难。刺绣尚期平敌垒，簪花曾梦舞仙坛。一从吹堕西风里，谁念蒙尘白发寒。《十二月二十一日同堵无傲朱伯言郭公葵过西湖至南屏山明日予将渡江东归赋此留别》元代·王祎—北风有馀凄，众卉无留芬。寥寥湖山际，清游接欢欣。嗟我二三子，平生历多辛。天道谅非远，如何久邅迍。幸兹稍憩息，颇觉忘趍奔。感今长慨积，道旧郁怀伸。世情日已变，友谊古所敦。岁晏各自爱，毋徒惜临分。《对雨诗》南北朝·刘逖—重轮宵犯毕，行雨旦浮空。细落疑含雾，斜飞觉带风。湿槐仍足绿，沾桃更上红。无由似玄豹，纵意坐山中。《拟唐高适送郑侍御谪闽》明代·王恭—闽川今谪去，惆怅复离群。别梦逢京雨，愁心住楚云。猿声闽树远，帆影越江分。圣主恩波重，多才不弃君。《画龙》当代·徐平—自捧儒冠转好龙，调朱傅粉逞豪雄。墙生九曲腾云碧，柱抱千秋映日红。雨露几曾施寸土，喧嚣又唱策奇功。草民识浅何须问，此刻人间重叶公。《三五七言 / 秋风词》唐代·李白—秋风清，秋月明，落叶聚还散，寒鸦栖复惊。相思相见知何日？此时此夜难为情！入我相思门，知我相思苦，长相思兮长相忆，短相思兮无穷极，早知如此绊人心，何如当初莫相识。《季春十日姚永言招同黄可远宋九青夜集谈诗微商同异三首 其一》明代·郭之奇—谬附东南美，君前见古今。连杯存酒意，聚首出文心。交岂声坛重，时当宦海深。试将清夜语，还赋白头吟。《南乡子·登京口北固亭有怀》宋代·辛弃疾—何处望神州？满眼风光北固楼。千古兴亡多少事？悠悠。不尽长江滚滚流。年少万兜鍪，坐断东南战未休。天下英雄谁敌手？曹刘。生子当如孙仲谋。《黄鹤楼 / 登黄鹤楼》唐代·崔颢—昔人已乘黄鹤去，此地空余黄鹤楼。黄鹤一去不复返，白云千载空悠悠。晴川历历汉阳树，芳草萋萋鹦鹉洲。日暮乡关何处是？烟波江上使人愁。《晚行》清代·周馨桂—归途趁晚色，閒步兴悠然。风静孤烟直，天清落日圆。独行良踽踽，忧世复拳拳。不觉时停屐，雄心付逝川。《石壕吏》唐代·杜甫—暮投石壕村，有吏夜捉人。老翁逾墙走，老妇出门看。吏呼一何怒，妇啼一何苦。听妇前致词，三男邺城戍。一男附书至，二男新战死。存者且偷生，死者长已矣。室中更无人，惟有乳下孙。有孙母未去，出入无完裙。老妪力虽衰，请从吏夜归。急应河阳役，犹得备晨炊。夜久语声绝，如闻泣幽咽。天明登前途，独与老翁别。《草 / 赋得古原草送别》唐代·白居易—离离原上草，一岁一枯荣。野火烧不尽，春风吹又生。远芳侵古道，晴翠接荒城。又送王孙去，萋萋满别情。《蜀中歌五首 其五》明代·郑善夫—文园尚忆马相如，锦水风云逐驷车。若道君王慕封禅，西京元有茂陵书。《舟过梁溪》明代·黄淳耀—昨路邅回甚，兹晨一鸟过。汲泉人语杂，陶器野烟和。山近城含黛，江清水映罗。临风想形胜，伪将昔横戈。《逍遥咏》宋代·宋太宗—非来非去亦非忙，所是凡为自短长。专志比徒归一等，谁知礼度畏三光。相传只要达真境，勿说辛勤却易伤。授得道心皆语默，四时八节顺阴阳。《不饮赠酒》唐代·杜牧—细算人生事，彭殇共一筹。与愁争底事，要尔作戈矛。《绝塞》清代·徐鑅庆—绝塞不辞苦，远行人未还。西风驱万马，落木满三关。猎火黄龙碛，军书青海湾。城南有思妇，肠断大刀镮。《雨中即事》宋代·袁说友—夜雨恰一尺，新身高九分。烟深数峰暗，涧急满山闻。苍蔚添新翠，溟蒙蔼暮云。田家方乐岁，泥淖也忘勤。《和同年滕侍御见寄韵 其一》明代·吴琏—井不停污井自清，镜频磨洗镜常明。座前草长翠交翠，花外鸟啼声接声。新隐要加新样学，老闲应习老农耕。藏机露拙谋身计，天性由来怕近名。《记正月二十五日西湖之游十五首》宋代·方回—空埋贞观兰亭字，再出文城玉枕书。想见八梅冢无物，生前曾笑马相如。《饮湖上初晴后雨二首·其二》宋代·苏轼—水光潋滟晴方好，山色空蒙雨亦奇。(蒙 通：濛)欲把西湖比西子，淡妆浓抹总相宜。《瑞鹧鸪 过龙泉峪》元代·尹志平—西山一带好人烟。曲水环山若洞天。无是无非无宠辱，有花有果有林泉。家家奉道养闲客，户户钦坛礼大仙。如此勤心行吉善，太平快乐过丰《过秦楼》宋代·方千里—柳拂鹅黄，草揉螺黛，院落雨痕才断。蜂须雾湿，燕嘴泥融，陌上细风频扇。多少艳景关心，长苦春光，疾如飞箭。对东风忍负，西园清赏，翠深香远。《己亥杂诗·其五》清代·龚自珍—浩荡离愁白日斜，吟鞭东指即天涯。落红不是无情物，化作春泥更护花。《小池》宋代·杨万里—泉眼无声惜细流，树阴照水爱晴柔。小荷才露尖尖角，早有蜻蜓立上头。《省直书事》唐代·姚合—默默沧江老，官分右掖荣。立朝班近殿，奏直上知名。《武陵春·春晚》宋代·李清照—风住尘香花已尽，日晚倦梳头。物是人非事事休，欲语泪先流。闻说双溪春尚好，也拟泛轻舟。只恐双溪舴艋舟，载不动许多愁。《七步诗》两汉·曹植—煮豆燃豆萁，豆在釜中泣。本是同根生，相煎何太急？（版本一）煮豆持作羹，漉菽以为汁。(菽 一作：豉)萁在釜下燃，豆在釜中泣。本自同根生，相煎何太急？（版本二）《天净沙·秋》元代·白朴—孤村落日残霞，轻烟老树寒鸦，一点飞鸿影下。青山绿水，白草红叶黄花。《江雪》唐代·柳宗元—千山鸟飞绝，万径人踪灭。孤舟蓑笠翁，独钓寒江雪。《题扇头》元代·郯韶—洞庭木落山月低，出门秋色风凄凄。客行忆过黄陵庙，谷口青猿一个啼。《岭右张使君辟园城中台榭池沼皆桂林胜绝处予闻窃向往焉赋得六题 其三 凤台岭》明代·胡应麟—叠岭高盘挂夕霏，云光雾色乱侵衣。双鸾夹汉青疑坠，万鹫摩空翠欲飞。北望星辰悬帝座，西来水石护禅扉。他时倘共商山客，日荷长镵赋采薇。《菊花十二首》宋代·史铸—一夜清霜殒物华，寒芳开晚独堪嘉。折来嗅了依前嗅，不是寻常儿女花。《高宗郊祀前朝享太庙三十首 其二十 文舞退、武舞进用《正安》。》宋代·郊庙朝会歌辞—八音谐律，缀兆充庭。进旅退旅，肃恭和平。盛荐祖宗，灵监昭升。象功崇德，遹观厥成。《游寺》唐代·李咸用—无家身自在，时得到莲宫。秋觉暑衣薄，老知尘世空。幽情怜水石，野性任萍蓬。是处堪闲坐，与僧行止同。《泊船瓜洲》宋代·王安石—京口瓜洲一水间，钟山只隔数重山。春风又绿江南岸，明月何时照我还？《夜雨寄北》唐代·李商隐—君问归期未有期，巴山夜雨涨秋池。 何当共剪西窗烛，却话巴山夜雨时。《满庭芳 宋刻淮海长短句，次秦淮海韵》清代·吴湖帆—弹月箜篌，传觞桃李，艳说倾倒苏门。密云双凤，佳句赌芳尊。曾共西园夜集，娇鬟拥、花雾缤纷。人如画，红桥十里，淮海有秦村。凝魂。才妩丽，微云学士，三变庭分。幸群玉遗珠，历纪珍存。好事石林细校，分明发、乾道余痕。还同唱，刘郎别调，相与伴晨昏。《踏莎行 秋夜》清代·刘云琼—独伴孤灯，紧攒翠黛。雕阑倚遍无聊赖。闲添宫饼篆烟微，一轮霁月悬窗外。彩笔拈来，花笺重载。玉人此夜知何在。空教清泪洗残妆，那堪今夜愁如海。《黄岩怀古二首 其一 古城》明代·沈守正—漠漠孤烟江上横，行人说是偃王城。当年仁义将何用，地下疮痍恨未平。故垒几朝看鹿走，荒基无岁不牛耕。徐山石室今何似，旧楚依然春草生。《寄张景修》宋代·徐积—东南未回客，行乐又经年。吴市花朝酒，松江月夜船。穷阎无屋住，广殿有诗传。若论平生事，无如任自然。《示儿》宋代·陆游—死去元知万事空，但悲不见九州同。王师北定中原日，家祭无忘告乃翁。《行路难·其一》唐代·李白—金樽清酒斗十千，玉盘珍羞直万钱。(羞 通：馐；直 通：值)停杯投箸不能食，拔剑四顾心茫然。欲渡黄河冰塞川，将登太行雪满山。(雪满山 一作：雪暗天)闲来垂钓碧溪上，忽复乘舟梦日边。(碧 一作：坐)行路难！行路难！多歧路，今安在？长风破浪会有时，直挂云帆济沧海。《秋词》唐代·刘禹锡—自古逢秋悲寂寥，我言秋日胜春朝。晴空一鹤排云上，便引诗情到碧霄。《秀亭秋怀十五首》宋代·方回—天欲兴苍姬，一家三圣人。扶持用礼乐，行苇于焉臻。有国八百年，终亦化为秦。末俗夸神仙，吐故以纳新。彭门讫有冢，瀛洲浩无津。羽衣还缑山，举家不得亲。君幸有美酒，何不频沾唇。《初离兴元》宋代·陆游—梦里何曾有去来，高城无奈角声哀。连林秋叶吹初尽，满路寒泥蹋欲开。笠泽决归犹小憩，锦城未到莫轻回。炊菰斫脍明年事，却忆斯游亦壮哉！《道逢八十翁》元代·郭钰—八十老翁行步奔，存亡共诉断愁魂。千金歌舞随流水，六载干戈弃故园。晚灶燎衣篱竹尽，春牛换米草蓑存。情知青史无名姓，短策犹期报国恩。《十洲草亭十首和玉田韵 其九》明代·霍与瑕—佳句缤纷下僻陬，五云璀璨映林邱。雪白阳春归大雅，山丹水碧占清幽。肯将六物供垂钓，拟向三江共泛舟。凉冷祇今秋正好，相期莫负采芳游。《泛舟》宋代·陆游—水乡元不减吴松，短棹沿洄野兴浓。郁郁冬青森翠葆，离离夜合散红茸。村深初度穿林笛，寺近先闻出坞钟。归路夕阳犹满岸，凭舷一笑览衰容。《喜迁莺 叶养浩退居芜湖。近移寓双桐巷，有新词见寄，次和》当代·汪岳尊—水流花放。正发简怀人，不禁神往。谷喜迁莺，枝新巢凤，觅得双桐旧巷。鼻观兰室温馨，心迹冰壶明亮。当门好、有圆湖似镜，乞从天匠。漫道老无成，学已名家，名得何曾浪。最羡淋漓，全空依傍，直把词坛扫荡。不断革命精神，永葆光明歌唱。双瞳碧、会校书天禄，不燃藜杖。《送张寿甫尚书出尹河南》元代·耶律铸—满路黄花照暮秋，旌旄绰约促行辀。名卿均逸膺宸算，方牧分符耸士流。翰苑文章饶雅趣，伊川风物冠中州。明朝黄阁求元老，却恐纶恩妨胜游。《无题·相见时难别亦难》唐代·李商隐—相见时难别亦难，东风无力百花残。春蚕到死丝方尽，蜡炬成灰泪始干。晓镜但愁云鬓改，夜吟应觉月光寒。蓬山此去无多路，青鸟殷勤为探看。(蓬山 一作：蓬莱)《送周判官往台州》唐代·孙逖—吾宗长作赋，登陆访天台。星使行看入，云仙意转催。《咏史》宋代·吴氏—六贵同朝激虎彪，横江勒马下秦州。银枪酒市春双靥，玉昼莲台月半钩。赵鬼西京谙汉赋，阿兄东阁压通侯。谁知讲武旌头入，芳乐笳声碧麝秋。《答郭师圣》宋代·冯时行—问讯烦书札，情亲语味长。是非元自定，得失已兼忘。洗手分僧饭，清心炷佛香。穷城不假给，何似水云乡。《伤仲永》宋代·王安石—金溪民方仲永，世隶耕。仲永生五年，未尝识书具，忽啼求之。父异焉，借旁近与之，即书诗四句，并自为其名。其诗以养父母、收族为意，传一乡秀才观之。自是指物作诗立就，其文理皆有可观者。邑人奇之，稍稍宾客其父，或以钱币乞之。父利其然也，日扳仲永环谒于邑人，不使学。余闻之也久。明道中，从先人还家，于舅家见之，十二三矣。令作诗，不能称前时之闻。又七年，还自扬州，复到舅家问焉。曰：“泯然众人矣。”王子曰：仲永之通悟，受之天也。其受之天也，贤于材人远矣。卒之为众人，则其受于人者不至也。彼其受之天也，如此其贤也，不受之人，且为众人；今夫不受之天，固众人，又不受之人，得为众人而已耶？《钱塘湖春行》唐代·白居易—孤山寺北贾亭西，水面初平云脚低。几处早莺争暖树，谁家新燕啄春泥。乱花渐欲迷人眼，浅草才能没马蹄。最爱湖东行不足，绿杨阴里白沙堤。《除夕》明代·释古易—数声山鸟变，春色满林峦。寒夜坐将半，疏钟闻未残。身闲多事外，计拙一生安。明日年华改，诗情恐未阑。《夫子以事赴金陵旬月未归寄诗代柬》清代·张元默—竟夕秋风怯晓寒，客中珍重卜加餐。愁心江上思何极，诗句眉边字未安。扰攘虫沙悲梦幻，纵横蠹简理丛残。秦淮风月今何似，莫向眉楼乞画兰。《闲吟》当代·程坚甫—蛰居慵复写文章，袜线为才况不长。逆水行船徒费力，卖花人过且偷香。多言取辱毫无益，积愤能消心自凉。天下苍生皆赤子，南熏何以不加强。《次萤斋晚眺韵二首 其二》近代·涂世恩—暝色垂天衣，苍然四无缝。破空冷月来，大地疑合冻。暮云还自佳，散作千峰梦。逍遥接闲吟，倦语倘惊众。《过邵伯得风喜赋》明代·刘崧—长洲短岸去匆匆，坐看云霞西复东。最爱归船胜走马，不烦鞭策只乘风。《送林茂才以材之澧州赴华阳王馆》明代·王世贞—调笑辞蛮语，歌呼慕楚狂。青箱从建业，朱邸有华阳。醴是贤王宠，兰为大国香。浮山与绣水，听汝贮奚囊。《浣溪沙 李芝亭营西京平报五年，索词》当代·章士钊—东野当年号善鸣。水风激荡电霆生。人间端赖此平亭。孔子西行虽不到，宝书秦国定先成。文章犹自壮西京。《君子有所思行 其五》清代·弘历—君子有所思，所思秋复春。望道而未见，简编良具陈。呜呼斯后兮，何以淑其身。《秋湖泛月》清代·弘历—秋云散碧天，秋月来沧海。乐此秋兴佳，兰舟泛溶浼。蛩吟草底声，萤流荻间彩。晚荷递馨馨，石发梳䰂䰂。万缘参静悟，即境契真宰。《减字木兰花（赠小鬟琵琶）》宋代·苏轼—琵琶绝艺。年纪都来十一二。拨弄么弦。未解将心指下传。《与朱元思书》南北朝·吴均—风烟俱净，天山共色。从流飘荡，任意东西。自富阳至桐庐一百许里，奇山异水，天下独绝。水皆缥碧，千丈见底。游鱼细石，直视无碍。急湍甚箭，猛浪若奔。夹岸高山，皆生寒树，负势竞上，互相轩邈，争高直指，千百成峰。泉水激石，泠泠作响；好鸟相鸣，嘤嘤成韵。蝉则千转不穷，猿则百叫无绝。鸢飞戾天者，望峰息心；经纶世务者，窥谷忘反。横柯上蔽，在昼犹昏；疏条交映，有时见日。《画鸡》明代·李东阳—秋稼已登场，黄鸡俛而啄。縰縰拂毛羽，缕缕不厌数。安栖谢樊笼，遗哺及雏㲉。时哉适所性，宛转如有觉。高鸣或自振，耻此弄咿喔。主人重恩义，至死怀一握。禄食尔不如，巢居愧群龊。《李山风雪杉松卷》清代·弘历—千峰如睡玉为皴，落落拿空本色真。茅屋把书寒不辍，斯人应是友松人。《游灵山护国禅院作 其九》清代·丘逢甲—閒向山僧理旧闻，佛楼携客话秋云。谁知八部天龙力，曾护昌黎谏佛文。《和西洲曾郡伯对竹赋》明代·区元晋—鸣玉锵锵翠满阑，济川佳致此时看。春风不厌儿孙长，劲节尤宜霜雪寒。栖凤每留千岁实，掣鳌还付八冥竿。高楼取就西山外，谁玩当年傲吏冠。《南湖耕雨 其六 金霞夕照》明代·王立道—千峰如散绮，夕阳在山半。山中人欲归，适意忘景晏。《历劫吟 其十三》清代·张洵佳—红蕖翠筱正葱茏，一夜风狂陨折空。我若呼天天亦泣，祖孙四代半年中。《府尹王宣徽席上作》宋代·邵雍—留都三判主人翁，大第名园冠洛中。又喜一年春入手，万花香照酒巵红。《蝶恋花 春暮忆撷芬二妹、逸青三妹》清代·吕采芝—寂寞重帘庭院悄。门掩梨花，燕子归来早。寒食清明都过了，池塘又见荷钱小。极目荒烟迷古道。冀北江南，梦逐征鸿渺。盼得鱼书偏草草，近来肥瘦谁知晓。《自料》宋代·张镃—自料躬耕体力微，他年为圃雅相宜。植茶要是依桑荫，种芋先须纳豆萁。药爱金樱长林薄，花因木槿作藩篱。祗应分绝陶朱富，不愿鱼繁六亩池。《寄燕京道友》元代·丘处机—此行真不易，此别话应长。北蹈野狐岭，西穷天马乡。阴山无海市，白草有沙场。自叹今华发，还来历大荒。《次韵穆父见戏》宋代·孔文仲—当年同望赭袍光，万事争先落彩鋩。一别已经陵谷变，再来方觉路岐长。黄金久压腰间重，白笔才容柱下藏。唯愿山林息枹鼓，免教鸱隼哧鸳凰。《晚次崞县》清代·朱彝尊—百战楼烦地，三春尚朔风。雪飞寒食后，城闭夕阳中。行役身将老，艰难岁不同。流移嗟雁户，生计各西东。《次韵冯舜陟见赠》宋代·王灼—梁山回首几悲辛，来对江城拂塞尘。枕麴漱醪真下策，推书扑笔更痴人。如君自是声华旧，及我相逢笑语新。便倒诗筒费褒饰，坐知摇落变青春。《禽言九首 其一》明代·王佐（汝学）—不如归去，中原虽好难长住。凤巢岂可群枭聚，枭聚凤巢翻牖户。翻牖户，伤心忍见冬青树。真人祝网开生路，不如归去。《观潮 其三》宋代·黄裳—密窥神化自阴阳，云御雷车不可当。吹倒玉山风信恶，蛟龙回首也须忙。《思隐二首》宋代·董嗣杲—岌页愁城不可攻，三年心事入秋空。虚名已出诸公右，往事都归一笑中。植杖耘田思北墅，补炉煮药老西风。临归自照凉池影，不与初来面目同。《贺新凉 题宗友石小影》清代·郑兰孙—一幅云蓝纸。写少文、悠然独立，胸襟如此。蜗角蝇头何所计，世态任它非是。又岂羡、等闲青紫。李杜文章欧柳笔，擅词坛、风雅闻遐迩。清名盛，久倾耳。杖乡时节居乡里。享林泉、优游清福，有谁能此。松柏岁寒姿益茂，鹤算频添无巳。好闭户、闲研经史。酒盏诗筒俗尘远，更轻衫、羽扇传神似。寿者相，共瞻视。《怀玉山旧游寄王彦博徐审知》宋代·赵蕃—王郎家近石田溪，溪上行人古路迷。王郎家苦了无事，自沟溪水灌蔬畦。《草地人》清代·李乔—台阳膏腴地，一岁或三熟。可怜草地人，不得饱糜粥。里正催租吏捉人，投林有洞幸藏身。昼伏夜归饥不忍，归来惟对甑中尘。曩从城中来，曾见城中客。峨峨称大家，丹艧间金碧。丰衣美食如山积，不如卖女图朝夕。使侬莫作沟中瘠，女事贵人两有益。吁嗟乎，坠茵坠溷不可知，飞絮飞花岂有择。君不见，石濠别，幽怨声，流民图，凄凉色。《赠陈子云》明代·郑真—德星高照海天涯，来问东州第一家。金鼎灵丹初结汞，锦林仙杏正开花。神农本草分诸品，轩帝遗书积满车。想见神功应有报，辉辉词藻散春霞。《出山相赞》宋代·释梵琮—上无片瓦下无锥，一个穷身只自知。从此入流随所住，手中携个活鱼儿。《题道傍壁》宋代·陆游—晚境那禁岁月催，幽花又见涧边开。莫辞剩买旗亭酒，恐有骑驴李白来。《震山岩》宋代·李觏—鲜日媚晴霭，泉石闽融融。酒未醴于春，揖翠迎春风。坐映圭璧秀，六合开情悰。昔人袖全璞，傲睨追冥鸿。里闾味前尘，慨慕滋无穷。蓄蕴非一身，出处固异同。《望湘人 题张哕丹女弟自绘芍药图，和贺方回》清代·杨玉衔—际擎盘捧出，照烛烧余，美人醒醉刚半。盛露渲颜，殿春婪尾，尚觉寻芳非晚。舞罢西施，延来娇客，连天晴暖。记移从上苑，说到将离，苦忆荼薇良伴。勿谓愁肠欲断。拟采兰同赠，伤高怀远。尽一幅生绡，绘出红情深浅。衣裳想倚，沈香亭畔。易误玄都仙观，今学得、道服黄装，免被沾泥衔燕。《踏莎行 其二》近代·邓潜—博注成孤，棋枰别换。暗中真被人偷算。谁将私语漏邻娃，对菱花自家埋怨。弦尚惊乌，巢新砌燕。双栖玳瑁欣如愿。合欢漫说月同圆，怕秋风又捐纨扇。《兼美堂为刘祠部作》明代·庄昶—人间报答可虚徐，大扁高堂意有馀。今古书香谁父子，乾坤盛事几熊鱼。百年恩宠虽无比，三代忠良更可书。此境倘能真了了，天高海阔仲尼居。《台湾纪巡诗 其三十》清代·夏之芳—打鼓山头石罅开，悬崖倒拍海潮回。雷声鼎沸浮空翠，万里风樯认影来。《戏咏参悟诗三十四首 其十一》当代·陈振家—籁发岩隈似吹螺，水跳山涧如哼歌。纵是法音谁解得？除却虫鸟无人和。《星座宫神话 Delphinus 其三十四 海豚座》当代·添雪斋—天梭几度织云纶，西海青光逐尾鳞。牛女识它心事起：银河怎缺此冰人？《览秀亭诗》宋代·范仲淹—南阳有绝胜，城下百花洲。谢公创危亭，屹在高城头。尽览洲中秀，历历销人忧。作诗刻金石，意垂千载休。我来亭早坏，何以待英游。试观荆棘繁，欲步瓦砾稠。嗟嗟命良工，美材肆尔求。曰基复曰搆，落成会中秋。开樽揖明月，席上皆应刘。敏速迭唱和，醺酣争献酬。老子素不浅，预兹年少俦。九日重登临，凉空氛气收。风来雁声度，云去山色留。西郊有潭菊，满以金船浮。雅为郡子寿，外物真悠悠。过则与春期，春时良更优。焰焰众卉明，衮衮新泉流。箫鼓动地喧，罗绮倾城游。五马不行乐，州人为之羞。亭焉讵可废，愿此多贤侯。《重送惟皓》宋代·汪藻—那知重到旧溪边，两月青灯听雨眠。闲引瘦筇行落叶，复寻清磬度疏烟。宦游南北梦千里，人世短长痴百年。安得随君飞鸟去，盘陀相对共安禅。《和恕斋濂溪书院二首》宋代·释道璨—满目青山满面风，谁云太极在图中。晦翁去后僧来少，苔满空堂晓日融。《秋半闻莺》宋代·洪咨夔—木叶青黄几栗留，尽情啼破两山幽。怕人冷落生秋思，故作春声为遣愁。《兀坐三首 其一》当代·卢青山—披衣兀坐正中宵，偶觉风过拂牖遥。百丈驱毫唯记梦，一生有事在无聊。图南久匪云边翼，寄北谁裁烛下绡。春色明朝犹复至，短衫当不厌长遨。《雨中见桃花》明代·霍与瑕—祥云来自蓬莱山，吹落长空分五色。东方日出映成霞，烂熳一天流八极。忽忽春阴瀰海宇，中间黑者为濛雨。青黄赤白尽随风，飞入千山作红紫。红千紫万斗嫣妍，前溪后溪春可怜。东皇更欲将春去，纷纷零落碧湾边。碧湾一路香风远，桃花流水春光软。伤春年少贵游郎，浥露冲云歌婉转。歌声雾里隔溪闻，尽道红黄半已匀。不惜花间沾湿好，只恐花飞减却春。从来赏春须及早，上林似锦春将老。寄语春风陌上人，寻花问柳从吾好。《塞垣行（一作崔融诗）》唐代·崔湜—疾风卷溟海，万里扬砂砾。仰望不见天，昏昏竟朝夕。《和同年张季良少卿馈家酿韵三首》宋代·袁说友—与君昔日赋斜阳，绮语曾窥万丈光。节物撩人人更老，篱边犹是去年黄。《伤歌行二首襄城除日作 其一》清代·郑珍—男儿生世间，穷达有命不自由。黄金便使高北斗，能衣晏子几狐裘。拂尘下马卸马鞍，举杯自劝歌路难。路诚难，莫复怪。故山儿女岂不佳，断雪斫冰君自爱。《暮春日与客同登虎邱西阁》明代·郭谏臣—高阁倚岩西，层轩落翠微。一帘残雨尽，千顷暮云飞。天晚鸟将倦，春深花渐稀。移樽续胜赏，潦倒顿忘归。《浪淘沙·帘外五更风》宋代·李清照—帘外五更风，吹梦无踪。画楼重上与谁同？记得玉钗斜拨火，宝篆成空。回首紫金峰，雨润烟浓。一江春浪醉醒中。留得罗襟前日泪，弹与征鸿。《送墨李道士元老·金朝》赵秉文—嵩山到嵩阳，相望二百里。数驿走商岭，两崖夹伊水。飞烟空翠间，前路转多山。云横碧嶂断，雁没青天还。鸟鸣青山上，人行修竹里。犬吠得柴荆，花落鸟惊起。草荒摩诘墅，火断鲁山碑。昔疑王家画，今信谢公诗。其中一道士，生计苍烟碧。松下读道经，窗閒写周易。相看斗南北，不见十年馀。重寻化鹤梦，要写换鹅书。云閒侍玉皇，日下瞻天表。归去杖头边，乾坤一壶小。君归我正病，病起霜满须。尚能持酒否，还忆寄书无。遥知鸣皋下，尚有苍苔迹。读我往年诗，因之拂尘壁。《己酉送两弟正之立之赴试》明代·唐顺之—秋水芙蓉映绿衫，殷勤送尔到江潭。人能鸣世惭三凤，家有遗经是二南。文入妙来无过熟，书从疑处更须参。远游他日看之子，下泽疑叚吾已堪。《四时子夜歌 其六》明代·李攀龙—荧荧斜月辉，累累清露垂。中宵不还卧，徘徊独为谁。《题南郭别业 其一》明代·佘翔—一气散鸿濛，万汇纷天壤。局促辕下驹，无乃婴世网。所以古达人，翛然濠濮想。鱼鸟日相亲，林木耽苍莽。子也乐郊居，白云缔幽赏。昏日憺忘归，超然神自爽。仰眺烟峦姿，俯聆溪濑响。衡门足栖迟，无劳歌独往。《水崖哭明圃子留》清代·方文—圣代遗民本不多，频年锋镝又销磨。衰宗尚剩农兼圃，至性同归笠与蓑。只道阳春回律管，岂知长夜闭烟萝。瑶华且受霜风折，冉冉孤根奈若何？《答赵县丞》宋代·韩维—止足常佳汉二臣，早思幽退谢朝绅。奉藩终乏三年最，学道才知一日真。目病懒将书卷展，心闲得近酒杯频。朝吟夕啸无厌斁，正赖贤宾与德邻。《攓云亭》清代·弘历—山庄最高处，建亭名攓云。云却在足底，把捉徒云云。长啸倩谁答，秋空惟碧旻。《史记三十六首 其十四 赵胜》明代·郑学醇—翩翩公子赵平原，漫有三千客在门。上党未归秦将出，长平何限国殇魂。《句 其二十四》宋代·王禹称—秋近草虫乱，夜遥霜月寒。扇声犹泛暑，井气忽生秋。《咏怀三十四首 其十一》明代·王廷陈—夸名非已有，祸患在须臾。生命无延期，昏旦有不虞。拂衣舍之去，矫步升天衢。陟降太微堂，上帝授灵符。六气备朝餐，双虬结飙舆。消玉馈我浆，凭云搆我庐。圣贞进杯觞，灵妃奏笙竽。三光代列炬，四海注一盂。抗臂抑羲和，六龙且徐徐。微瞬朝市易，日月曷云除。名漏泰山录，鬼伯无迫驱。举手谢世人，安能与尔俱。《武夷观》宋代·李昴英—闲乘石罅船，又到浙江边。回向初心地，皈依古洞天。成丹呼鹤舞，喷酒起龙眠。雨意偏留客，杯茶定宿缘。《清凉寺》宋代·孙应时—胜绝清凉寺，低迷德庆堂。崇阿纳遐景，遗贵想前王。豪杰兵戈后，风流翰墨场。凭栏意何极，归鸟度斜阳。《送同乡王大尹出狱》明代·杨爵—患难相逢此月秋，不堪君去我还留。丹心廊庙千年虑，白首江湖一念忧。窗隙为增薄裳冷，柝声偏动旅囚愁。有时圣主洪恩诏，渭水相将理钓钩。《句 其十九》宋代·苏庠—迎春不负千金诺。《鸿沟》宋代·郑刚中—天下共知归汉德，东西那可限鸿沟。虽令羽割大河水，分得人心两处不。《访陶园杨少卿述赠》明代·郑岳—弦歌三径苦无资，安得家声自太师。隔世每怀高尚节，名园特取去来辞。槐柯入梦应先寤，蜗角分争亦竟痴。我也携书归旧隐，邮筒无惜寄新诗。《竹枝词》明代·冰蘗禅师—烟消日出江水流，江风摇荡木兰舟。故园望断不得去，杨柳蒹葭又早秋。《木兰花令》宋代·仇远—月堕觚棱寒鹊起。露拭秋空清似水。西风昨起过江南，红叶黄芜三四里。《八月初三秋丁斋宿偶赋》明代·陈琏—暮雨初收夜气凉，黉宫如水漏声长。金莲光粲频添烛，宝篆烟浮屡换香。礼乐明时严秩秩，弦歌深夜尚洋洋。喜逢圣代崇禋祀，勉效涓埃答素王。《老卒》唐代·郭震—老来弓剑喜离身，说着沙场更怆神。任使将军全得胜，归时须少去时人。《题钱舜举画碧桃》明代·徐渭—片素生烟古色浓，碧桃花树劈春风。吹箫仙子今何在，正好骑鸾向此中。《次子望肯堂之什》宋代·陈藻—酒樽开处是阳春，有屋化论旧与新。才子绿袍能赋咏，乃翁青冢亦精神。人心多向醒时伪，情话无如醉后真。莫要孟光同遁去，急须荣禄奉偏亲。《传闻》明代·陈子壮—远土生何薄，传闻心益烦。匹夫无怀璧，一水即招魂。驯养终鹰眼，讥关失虎门。南征非薏苡，推毂敢云冤。《董进斋寿诗》明代·唐顺之—自爱悬车早，经今十岁余。薄游沧海客，大隐市城居。坐阅人间世，时翻肘后书。里中问耆旧，羡尔更谁如。《五月菊》宋代·陈克—黄菊有本性，霜馀见幽茂。名缁喻般若，太史谨占候。《和刘端礼避地初归见访》宋代·王庭圭—庭前喜鹊乱栖鸦，知有邻翁酒易赊。老瓦盆随田舍饮，半溪云属野人家。莫将钓手遮西日，来倚危栏咏落霞。无奈醉归灯火乱，仆夫争路颇喧哗。《题杜柴扉》近代·吴虞—海水群飞事可思，兰舟桂棹竟何之。佳人别有伤心处，翠袖苍茫独立时。《买山》清代·沈瑜庆—归鸿影落菊花天，嫩著单衣向酒边。爽气西山拄颐笏，故人南郡索碑钱。临池居士晨慵课，说梦痴儿夜不眠。只合登床作豪语，买山约在得官前。《挽陈朴庵》明代·张天赋—红尘界断白云关，不上天朝拜将坛。应是百年人事毕，黄金突兀对青山。《读王尼传》宋代·王灼—处世常多忧，政坐口复牵。谁能百无营，饮露如寒蝉。原野足饿殍，山泽漫臞仙。作计苦不早，身穷乃怨天。刘石扰河洛，孝孙方南迁。庇无一区宅，耕无一亩田。牛车不自救，枯骸枕道边。君看董与葛，见几预着鞭。智虑故不同，祸福仍相悬。关辅已荆棘，江淮复戎旃。吾生亦可料，速办买山钱。《哭亡友陈君狱仙一首》清代·吴曾徯—丈夫谁不死，一死竟何名。麡角非时出，鸿毛落地轻。豪疑湖海气，交乏劝规情。春草茫茫绿，无端哭贾生。《宿千像寺柬钟刺史》明代·袁宏道—诘曲攲呕路，皱秀透瘦石。飞岩绣铁花，螺子点云额。平生米南宫，耽幽穷鬼迹。石根搜古云，踏遍秋空碧。豁眼见新峦，长笑落巾帻。贪看不知晚，悬石布奠席。回首神仙吏，青嶂达门阈。侍史朝焚香，秋云几回白。棱棱怪石供，聊以施游容。《守居园池杂题·横湖》宋代·文同—长湖直东西，漾漾承守寝。一望见荷花，天机织云锦。《荔支诗 其二十一》明代·释今无—一回寒梦到仙羊，认得溪头旧日香。朔气打窗惊又醒，分明失却五云浆。《渔家傲 杨花》清代·屈秉筠—水外堤边春影瘦。依稀似梦和情逗。正是高楼帘捲候。斜阳漏。半窗晴雪纹纱透。撇却锈茵温又厚。迎风只爱天涯走。化作浮萍缘亦偶。心知否。一池春水刚吹皱。《奉题恩赠中宪大夫前崇庆州牧常理斋爱吟草 其三》清代·孟邵—华表遥遥鹤有灵，忠魂常绕浣花亭。十年几度祠前过，廿六人同重汗青。《阳朔舟中戏集简斋诗赠友村谷雏 其三》近代·李洸—平生张翰极风流，十月江湖吐乱洲。客子光阴诗卷里，镜中鬓发不禁秋。《赠赵抚干》宋代·项安世—龙种生来别，交情久更欢。四年三入幕，一任两同官。安定诗成轴，扬云墨未乾。一闻磨衲句，如对画图看。《春燕限韵，同瀛社诸子》近代·连横—东风剪剪漾微波，肠断江南旧恨多。草长红桥寻故垒，花飞香径定新窠。六朝才子乌衣巷，一代佳人白纻歌。羡煞卢家饶艳福，玳梁双宿影婆娑。《淮西叙别》宋代·张咏—天门高兮未我揭，驱马淮西阴风雪。高阳狂客夜敲门，清谈大笑倾金尊。一饮使君楼，腾腾醉未休。再约娱宾曲，歌舞喧耳目。宛若是子之哲兮，精神多崛奇。穆矣簪缨之后兮，动止饶令仪。繁花不染君子道，大鹏自有飞鸣时。何顾我之弥弥，不可无言而辞。《用前韵答黄一翁五首》宋代·王炎—秣马践古辙，经术导先路。士要人品高，与俗殊好恶。忮心虿尾毒，褊心螳臂怒。唾面令自乾，吾今仍非故。《题林逋诗帖真迹用卷中苏轼书和靖林处士诗后韵》清代·弘历—好春重至西湖曲，不爱山青与水绿。所爱别馆近林家，步步远尘树树玉。设云处士今在否，我知斯人未免俗。新得先生遗墨妙，日观不厌继以烛。五诗神合暗香句，清峭雄浑无不足。宜令东坡拜下风，健笔藏筋讵丰肉。马迁死后良史无，峰色湖光皆实录。即景合璧咏双绝，和吟岂谢巴人曲。两贤同得社而祭，往往丛祠倚松竹。所惜潜亦个中人，遥遥祗享柴桑菊。《陈通议园亭》宋代·刘攽—聚星休沐事依然，社腊安车不计年。五福何妨兼第宅，一壶元自有神仙。种来珍木如人立，移取名花夺地偏。闻道都城曾问卜，始知机石不虚传。《无题》明代·朱正初—长干车马少年同，此夕翻疑似梦中。杨柳有声吹作笛，梅花无数落随风。春山尚斗颦间翠，夜月都消枕上红。惆怅当时歌舞处，夕阳犹照小桥东。《和王以明山居韵 其五》明代·袁宏道—细鸟藏窗叶，幽花缀静枝。猎心生翠管，冶习露春诗。为发添尘罥，因寒罢讲期。贪嗔真可去，何事并除痴。《访契如师东湖新刹》明代·张穆—湖山寂寂老春华，行向空林谒释迦。遥挹奇峰浑翠黛，近栽深柳总烟霞。远公客至非因酒，赵老人来且吃茶。衰朽未能空所有，敢同庞蕴不离家。《题新筑尊经阁成》明代·温纯—泮宫高阁切云成，藜杖将分太乙精。满架缥缃过二酉，当檐奎壁引长庚。笔从众巘齐冲斗，带合双流两抱城。柱史神君收地脉，重看文献在西京。《水龙吟 和雪后过瓜洲渡韵》宋代·陈德武—问津扬子江头，滔滔潮汐东流去。六朝文物，千年陈迹，几更乌兔。天限东南，水流今古，地分吴楚。喜壮游千里，桑弧蓬矢，功名事、儒生语。翘首石头城北，簇楼台、远连芳树。雪销天气，澄江如练，碧峰无数。银瓮春回，金山钟晓，梦闲鸥鹭。早归来，尽日风平人静，孤舟横渡。《戊寅人日》宋代·黎廷瑞—满饮东风酒，悠悠自醉眠。英雄悲往运，儿女乐新年。杨柳娇无赖，梅花老更妍。半窗晴日晚，欹枕听春鸢。《三姝媚 荻港道中作》清代·冯煦—斜帆天际小。对萧萧荒陂，尚衔残照。断塔摇烟，战半林黄叶，似愁难扫。几点轻沤，应笑我、尘栖茸帽。故垒西边，霜角吟秋，鬓丝催老。知否萝阴孤啸。怕闭了哀弦，更添凄悄。旧约匆匆，问片云凉屿，甚时垂钓。莫上层楼，人渐远、江南寒早。一寸相思难寄，征鸿又杳。《诸暨簿张慈》宋代·杨亿—新官佐邑近闽禺，令伯欢心就养初。暂住梁园慵献赋，因经禹穴便探书。忘机海国亲鸥鸟，寄信京华托鲤鱼。回日杀青兼两载，想群清奉亦无馀。《寄栖贤涣上人》宋代·郑会—栖贤桥下水流沙，开了菖蒲几度花。想得老师无别事，乱云晴日补袈裟。《次韵公绍贺崇静之赐金紫》唐代·朱长文—久脱朝衣袭野裳，亲逢盛旦日重光。耕田凿井尧民事，垂组怀黄汉服章。诸老相欢陶圣治，两宫遥祝与天长。谪仙才调今谁是，肯解金龟燕夕阳。《秋日寄何紫屏宪副》明代·释函是—瑟瑟西风潮汐边，香花谁结未生缘。灵光不隔三千里，魂梦徒迂十二年。金井珠江瓢笠异，鸡鸣凤翥剑书悬。多君学易几无过，笑我浮生雪鬓颠。《舟行》清代·张洵佳—征帆曲折指清淮，篷底明窗面面开。洛下春风吹欲到，江南明月载之来。蘼芜径畔波双桨，杨柳亭前酒一杯。何处楼头数声笛，吹将愁绪不堪裁。《送林大参上京贺太后尊号 其二》明代·祁顺—圣母尊崇万国钦，贺章驰献见忠忱。青霄红日瞻依近，湛露需云宠渥深。暂别忍裁知己赋，遄归期慰小民心。使旌重过湖湘路，旧憩甘棠绿满林。《晴皋以平蛮三将题名及元佑党籍碑拓见赠并先以诗赋此答谢》清代·丘逢甲—龙隐岩坳北宋碑，劳君远拓费毡椎。边功一代归枢密，党祸千秋怨太师。将相由来关大局，是非原不限当时。眼前无尽兴亡史，落日悲歌瘴海湄。《扬子江上寄伦膳部》明代·欧大任—夷犹望京邑，江月听秋潮。谁念扁舟客，新林向版桥。《游春》明代·于谦—满路香尘起，寻春思欲迷。树晴莺出谷，溪暖燕衔泥。玉勒嘶芳草，青楼瞰大堤。风光无限好，都在画桥西。《游委羽山》宋代·王居安—几日山不到，到山心自清。棱棱有方石，拾得通仙灵。《古意寄曾学士二首 其二》明代·李时勉—梧桐生崇冈，亭亭出云林。一朝樵夫采，斤斧来相寻。幸尔爨下馀，斲削成素琴。粲粲弦朱丝，烨烨徽黄金。当窗试一弹，悠然太古音。清风流水远，白云苍山深。世无钟子期，谁能识其心。《寄家书》明代·孙承恩—不尽乡愁意万分，匆匆无计挽行人。经时欲慰家人意，先把平安写较真。《寄怀沈君接 其二》明代·沈守正—雪光落盏白如银，西涧流澌几日春。自叹穷途同阮籍，何须潭水忆汪伦。凤仪暂戢无妨达，鹤口新添未便贫。故里故山谁好事，书来细写似鱼鳞。《赠袁大监》宋代·梅尧臣—人以禄为荣，当知身所重。禄荣身且劳，岂要权衡用。达人唯止足，曷顾百锺俸。今朝西山归，芝术不须种。庄生逸老言，此必久已诵。矩法况自持，推年心可纵。《得家书二首 其一》元代·吴景奎—卧看平安字，移灯就枕衾。儿痴甘废学，母老最关心。山药来乡味，溪藤寄野吟。愁多翻不寐，归思在遥岑。《约徐云屿游山中》宋代·何梦桂—曾拟幽寻采蕙蘅，开樽奈有主人争。明朝重约呼猿鹤，到处云山得散行。《赠颜维聪 其二》清代·戴亨—陋巷尼山旧德邻，飘零书剑走风尘。传家法物箪瓢在，负郭先畴井洫沦。燕市只今潜郭隗，荆湘何处访春申。宫墙且共谈颜乐，云净高天月满轮。《立秋后二日神农架探险二首 其一》当代·熊东遨—路尽苍崖角，探求未有涯。先民遗石器，老树结苔花。事隔洪荒远，人归白日斜。丛林更深处，或是野邻家。《对花饮》宋代·邵雍—人言物外有烟霞，物外烟霞岂足夸。若用校量为乐事，但无忧挠是仙家。百年光景留难住，十日芳菲去莫遮。对酒无花非负酒，对花无酒是亏花。《冬暖》元代·胡天游—冬令偷春多得暖，灞桥无思可吟诗。江梅一树都开遍，不问南枝与北枝。《诈者吟》宋代·邵雍—诈者固疑人，天下尽行诈。不信天下人，其间无真话。《一斛珠 闻慧珠语，戏赠》清代·汪东—九华镫灿。欢然执手惊初见。向来已熟春风面。看舞霓裳，何啻千千遍。今古此情同一幻。不须身到长生殿。笑回头语当筵伴。钿约钗梦，只惹人肠断。《如梦令》清代·纳兰性德—木叶纷纷归路，残月晓风何处。消息半浮沉，今夜相思几许。秋雨，秋雨，一半西风吹去。《西湖竹枝 其二十》当代·魏新河—云气浓浓湿一轩，四围上下绿浮天。不须别具看山眼，自有群峰涌到前。《山渐青 鳌阳道中》清代·贲黄理—山渐青。水渐青。山水青青送我行。春风真有情。花一层。柳一层。花柳层层映旆旌。扬鞭游帝京。《梅花七律 其八》宋代·张道洽—雪虐风饕铁石柯，终然疏瘦欠婆娑。清姿雅澹嫌霜粉，疏影横斜浸月波。幽树百年浑未老，好春数点不须多。西湖处士风流远，善识花人更几何。《谢春旛》宋代·强至—晓策羸骖趁谢恩，君王昨夜赐春旛。涂金翦彩虽云异，竞戴还同拜禁门。《绿毛龟》宋代·喻良能—白玉盆中浅更清，绿毛浮水斗轻盈。须臾食罢浑无事，自上盆山顶上行。《夜次兖州寄安邱王府教授邹钝夫》明代·程敏政—半生交契说邹阳，年少才名独擅场。谁意兔园今白首，只将词赋动梁王。《苦雨 其一》清代·王寿—世事逼杜门，抽身谢尘俗。枯坐一室中，天寒肌生粟。苦雨声萧萧，昼夜无断续。年荒百物贵，催租吏犹酷。四野闻捉人，贫穷遭挞辱。可怜旁观者，敢怒不敢哭。《杂兴五首 其二》明代·卢楠—巍巍苍山，汤汤洪河。鸟集于林，鱼游于波。飞潜攸扬，物谓尔何。遵彼脩陵，顾景高歌。手弄旸熙，神渝天和。日月迅迈，胡为蹉跎。《将进酒效鲍明远十首 其二》明代·欧必元—出门车马何纷纷，矜誇云是五侯宾。昨朝亲进侍中酒，今朝复枉使君轮。车来马去长安道，揽子衣兮要路津。轻裘缓带趋跄美，上书谁是扫门人。借来白璧虚张楚，致得黄金更入秦。世人见此荣华好，乞身争欲附青云。父母妻孥时吐气，翻笑相如美好贫。《颂古十九首》宋代·释慧晖—庵主当年用得亲，衲僧眼里要生筋。赵州舌有龙泉剑，开口等閒疑杀人。《秋雨》宋代·刘敞—采萧逼晚岁，飞雨度高云。暝色空窗见，秋声坠叶闻。过萤低似灭，远岫望如分。蟋蟀悲虚织，轻丝竞欲棼。《夜坐》清代·缪公恩—木落小窗空，云消碧海东。露华浮夜月，星影动天风。旅梦关山远，羁愁黯淡中。一镫殊寂寂，倚户听飞鸿。《蝶恋花六首 其六》清代·王时翔—古驿秋槐疏叶陨。倦客无憀，脉脉斜晖尽。几曲阑干凭不稳。乱鸦啼处西风紧。卖酒桥边青旆引。一朵芙蓉，秀靥红生晕。说与家乡山隐隐。何烦笑向垆头问。《敬题念台先生手书》清代·全祖望—少师希圣学，不仅在安贫。一节见全体，清风识古人。尚传手泽旧，足为讲堂珍。我亦鹑衣客，门墙倘不嗔。《柬张簿二首》宋代·刘宰—细肋朝来正割鲜，瓦瓶先腊湛寒泉。香栖枳棘宁多日，断送横飞上九天。《赵恒斋挽诗》明代·顾清—问族王孙贵，名家理学宗。黔江初振羽，稷下晚疏封。馀泽流忠孝，隆恩贲始终。西山春草合，无地蹑仙踪。《哭同年罗著作》宋代·王禹偁—同试五题为县吏，共求三字作词臣。西垣谪宦何须恨，若比罗三是幸人。《广西漕属吕君祖平以其六世祖文靖公及五世伯祖惠穆公帖示周某敬题其后》宋代·周必大—世臣本非乔木，故笏真是甘棠。奕叶钧枢翰墨，宝章何愧诸王。《送谢伯元之金陵》明代·徐熥—长江渺渺片帆开，一曲离歌落照催。挟妓每过桃叶渡，寻僧重上雨花台。芙蓉古岸犹堪采，禾黍遗宫尽可哀。不必登高频吊古，六朝王气已成灰。《江口望鄱阳湖感事》明代·王世贞—十万楼船不得骄，洪波血立注青霄。天弧一举旄头落，不似浔阳枉射鲛。《朝采南园栗》明代·刘崧—朝采南园栗，暮捧贤能书。贤书岂不荣，食力意有馀。念昔事先训，读书本菑畬。时危乃弗殖，竟与耕凿疏。昨者出充赋，黾勉应里胥。擢秀或偶然，揣分良惕如。置筐忽叹息，我奚以自抒。风尘蔽江海，戈甲满州闾。再拜谢乡老，返我林下居。行已贵实践，徇人俱虚誉。恻恻念时序，悠悠随卷舒。《奉送浙江省危宰郎中除湖广》元代·吴景奎—毗赞仪曹觐九关，南从宰属缀鹓班。庾楼月上偕僚佐，郎省星移镇獠蛮。叶落洞庭秋雨后，书来吴会莫云间。阴阴官柳相迎送，天骥催归十二闲。《破虏凯歌二十四首》宋代·周麟之—只凭信誓画山河，二十八年两国和。解道渝盟甘踣国，若为轻信马韩歌。《梦中自题小像一首醒而犹记遂命笔书之》清代·弘历—世界空华底认真，分明两句辨疏亲。寰中第一尊崇者，却是忧劳第一人。《菩提树》明代·罗宾王—灵根渡海来，间关自天竺。荫此旃檀林，枝柯贞以肃。日日荡其光，宁为造化育。回视梁唐春，荣枯成一宿。百草皆有生，百草皆有欲。安得群物心，忘情若斯木。《閒中好》清代·王策—閒中好，薄日晏眠温。落尽东篱菊，青山淡不言。《赠别》宋代·华岳—雕鞍欲上又重留，约我归期九日秋，别酒不沾襟上泪，双娥无处着离愁。《西子妆 秋宇澄霁，残月初上，暝烟不生，楼外丛树动摇，凉翠欲滴，同蘋湘赋此，一绳新雁，若与歌声相和也》清代·冯煦—断港通烟，危岚卷雨，消尽庭阴空碧。孤城画角下黄昏，飐残旂、乱波如织。南鸿悽恻。似迟我、倚阑横笛。夜冥冥怕单衣一叶，凉云吹湿。秋无迹。落木微霜，野鹊惊寒色。小楼西畔玉绳低，几消磨、醉筇吟屐。半弓残白。待句起、玲珑帘额。问姮娥、可有海天消息。《咏梅 其七》明代·区大相—银环枝上出，玉袖花前绕。萧关人不还，汉使春来少。《冬夜读史有感二十首 其十五》近代·连横—极东杀气夜传烽，中立难全鸭绿江。龙虎壮图争密约，风云悲剧唱新腔。无端局外金瓯缺，可有筵前玉斗撞。痛绝民权招国耻，谁言多难足兴邦？《钗头凤 收香鸟一名桐华凤。》清代·李符—方山乌。红衿小。低飞忽坐钗头巧。佳人畔。窥炉篆。葳蕤心字，被偷多半。幻。幻。幻。帘拢梢。兰缸照。倒垂香翅烟重袅。褰罗幔。桐花唤。琼篝锁烬，把雕笼换。惯。惯。惯。《梅后久雨》宋代·方一夔—自入梅天气力微，不堪暑湿互蒸炊。鬓边衰白三千丈，雨后昏黄十二时。积润图书供火焙，新裁罗褐覆香匜。小占定有朝晴喜，忽听黄莺语柳枝。《寄彭声之》元代·刘永之—素纨便面小行书，最爱风流半醉馀。芙蓉杨柳娟娟月，何处相逢解玉鱼。《立春帖子 其四 皇帝阁》宋代·周必大—翠舆黄伞下祥曦，德寿宫中奉玉卮。天上融怡和气满，人间那得不熙熙。《沧洲歌》明代·梁济平—嶙峋海上青芙蓉，白云翠霭浮空濛。野桥断岸问津处，松根潇洒苍苔封。郊原霏露湿芳草，烨烨紫芝春未老。洲中结屋岁月长，江边放棹风光好。个中自是神仙宅，岂比蓬莱杳无迹。云汉低垂缥缈连，银河倒挂三千尺。长江滔滔飞弱流，携琴几度来追游。昔年曾作溪山侣，跨鹤飞上青云头。《柳长春 柳眉》清代·邓瑜—蛾影晴烘，螺纹春逗。一般妩媚临风斗。陌头深浅画难成，恐它京兆还低首。新月同织，遥峰比瘦。翠痕一展天生秀。管人离别替人愁，含颦自映春波皱。《黄荃子母兔》明代·高启—阳坡日暖眼迷离，芳草春眠对两儿。谁道姮娥曾作伴，广寒孤宿已多时。《古记/如梦令》宋代·佚名—腊半雪梅初绽。玉屑琼英碎翦。素艳与清香，别有风流堪羡。苞嫩。蕊嫩。羞破寿阳人面。《怀旧诗九首 其七 伤韦景猷》南北朝·沈约—韦叟识前载，博物备戎华。税骖止营校，沦迹委泥沙。始知庸听局，方悟大音赊。《寄衣词》宋代·翁卷—手织白纻纤且长，生著宜热熟宜凉。以比妾心齐素洁，制成游子远衣裳。君心相厚未相薄，衣来还得称君目。愿君服之无弃捐，映君颜貌长如玉。《孝庙挽章二首 其一》明代·张吉—一德康邦竹再苞，周宣千古托神交。狂僧腐竖殷鈇锧，故老元勋席土茅。直节优容天广大，疮痍涵煦地并包。孤臣泣把求言诏，莫报涓埃愧斗筲。《望江南 其二》近代·姚鹓雏—华亭鹤，劲翮看凌霜。近接二张娴律吕，还从双白漱芬芳。人去海山苍。《初春作》当代·卢青山—山如锈铁赭交红，独挈壶来挂老松。世事长和心事战，愁肠岂敌食肠雄。随浇薄酒邀新萼，忽动寒潮捲旧冬。怅立谁家髫丱子，风筝备久望苍穹。《题尚觉和尚卷》明代·袁宏道—手题顶骨数珠，腰悬生铁戒尺。走遍南阎浮提，要与英雄结识。《杂诗》唐代·庞蕴—未识龙宫莫说珠，识珠言说与君殊。《赠安远水驿汪丞 其一》明代·屈大均—一路连舟下，艰难至越门。汝官秋水驿，吾卧白云村。十口蛟龙出，三城虎豹存。轩辕读书处，为我置琴樽。《天净沙》元代·李致远—画楼徙倚栏杆，粉云吹做修鬟，璧月低悬玉弯。落花懒慢，罗衣特地春寒。《舟行湘岸见早梅盛开》宋代·张舜民—江上篱边见早梅，天寒地暖数枝开。为怜北客漂流远，偷报东君信息回。香气轻於新酿熟，襟怀重似故人来。舟中莫问无兼有，急急呼儿贳酒杯。《眼儿媚·翠帘低护郁金堂》宋代·高似孙—翠帘低护郁金堂。犹自未忺妆。梨花新月，杏花新雨，怎奈昏黄。春今不管人相忆，欲去又相将。只销相约，与春同去，须到君行。《消寒九集陶社诗人合庆八百岁公宴纪事十四首 其二》清代·祝廷华—不佞好事者，未饮心已醉。既醉益欢然，乐事思求备。好花不常开，开时须作记。好月不常圆，圆时须快意。吾侪素心人，品学求纯粹。难得苔同岑，香草江干萃。行乐须及时，叮咛已再四。聚散恐不常，即席重提议。《岁除日见白发》宋代·许及之—四十明朝是，俄惊白发新。旧诗曾探借，今语遂为真。不恨身将老，惟怜学转贫。婆娑花县底，谁复念安仁。《辉船窗见过》宋代·释居简—北宕戒坛才税驾，过湖问路扣吾庐。棹侵葑畛轻于叶，策尽松阴缓当车。图上众香和露写，袖中经卷杀金书。飞来更践重来约，莫遣山灵讶阔疏。《布袋赞 其二》宋代·释法薰—辞兜率，混凡尘。闭眼昨夜，肚里惺惺。何如起来，提却拄杖子，东行西行，忽然等看个人。《戊申年七夕五绝》宋代·薛映—碧天如水月如钩，金露盘高玉殿秋。青鸟潜来报消息，一时西望九花虯。《仇仁近母邢夫人挽诗》宋代·方回—慈颜才一识，近获拜书楼。忽化金棺火，应添石室筹。乡邻传阃范，吊祭尽儒流。令子令和靖，诗名甲此州。《再题通政院王荣之八月杏花》宋代·方回—早开菖叶劝耕辰，八月繁华又一新。旧日举人应最喜，桂闱秋报杏园春。《吴宗师赤城阻雨次甘泉韵》元代·陈旅—三十六盘啼杜鹃，杜鹃啼尽到平川。千山白雨作秋气，六月赤城堪昼眠。银渚星槎留使客，竹宫风帐候神仙。衰予病起桥门下，目送晴云度楚天。《梅山弟家醉中》宋代·陈著—僵寒危病分泉台，谁料今犹事酒杯。可是食羊供未足，只因齏瓮唤教回。紫荆老树死中活，棠棣春花笑处开。儿辈不知身是赘，劝餐云母寿方来。《【越调】凭阑人 香印》元代·徐再思—烟袅蟠龙花上枝，火引冰蚕茧内丝。烧残锦字诗，似人肠断时。　春情髻拥春云松玉钗，眉淡秋山羞镜台。海棠开未开，粉郎来未来。　江行鸥鹭江皋千万湾，鸡犬人家三四间。逆流滩上滩，乱云山外山。　春愁前日春从愁里得，今日春从愁里归。避愁愁不离，问春春不知。　无题九殿春鹊楼，千里离宫龙凤舟。始为天下忧，后为天下羞。　春怨遥盼春来图见春，及至春来还怨春。自怜多病身，为他千里人。《漫郎》宋代·秦观—元公机鉴天所高，中兴诸彦非其曹。自呼漫郎示真率，日与聱叟为嬉遨。是时胡星殒未久，关辅扰扰犹弓刀。百里不闻易五羖，三士空传杀二桃。心知不得载行事，俛首刻意追风骚。字偕华星章对月，漏泄元气烦挥毫。猗玕春深茂花竹，九疑日暮吟哀猱。红颜白骨付清醥，一官於我真鸿毛。乃知达人妙如水，浊清显晦惟所遭。无时有禄亦可隐，何必龛岩远遁逃。《山行》明代·汪日梦—涧道散寒流，衡沙漫田亩。妖狐行野碓，风叶满舂臼。《晓行闻竹鸡二首》宋代·杨万里—一番行路一番愁，还自儿时到白头。路不唤君君自去，为谁著急不归休。《题梨花睡鸭图》唐代·顾况—昔年家住太湖西，常过吴兴罨画溪。水阁筠帘春似海，梨花影里睡凫鹥。《杨白花》明代·江源—杨白花，太轻薄。飞出宫墙何所之，上下随风恣飘泊。恼此风花不恋枝，佳人金屋颦蛾眉。渡江一去不再返，哀歌声里徒相思。《缘识》宋代·宋太宗—往事兴人感，徘徊思寂寥。湛然穷古道，群品似相邀。春台松柏静，秋风海岳摇。时迁何倏忽，落叶自零飘。《赠申孝子世宁》宋代·辛弃疾—六月烈日日正中，时有叛将号群兇。平人血染大溪浪，比屋焰照鹅湖峰。白刃纷纷避行路，六合茫茫何处去。妻见夫亡不敢啼，母弃儿奔那忍顾。药市申公鬓有霜，卧病经时不下床。平生未省见兵革，出门正尔逢豺狼。豺狼满市如流水，追索金缯心未已。可怜累世积阴功，今日将为兵死鬼。世宁孝行何高高，慨慷性命轻鸿毛。尔时自欲赴黄壤，欣然延颈迎霜刀。至孝感兮天地动，白日无光百川涌。三刀不死古今稀，一命自有神灵拥。群贤激赏争作歌，要使汝名长不磨。何时上书达天听，诏加旌赏高嵯峨。《长相思》唐代·曹邺—剪妾身上巾，赠郎伤妾神。郎车不暂停，妾貌宁长春？青天无停云，沧海无停津。遣妾空床梦，夜夜随车轮。《南乡子·宇治桥作》清代·王照—山水气空灵。两岸林峦列画屏。倚枕滩声清刷耳，泠泠。况复深宵月下听。芳草未流萤。对面楼帘卷水晶。几处凭栏夜无语，冥冥。高下疏灯影带青。《大快二首本事不注 其二》当代·幻庐—才雄七古性情真，小令常拘作技贫。天下厕身然复溺，更衣食枣误诗人。《试俞珣长头笔》宋代·楼钥—倦游俞老又中州，霜兔抽豪饱盛秋。平日相亲管城子，结交今得贾长头。《华清宫》唐代·李商隐—朝元阁迥羽衣新，首按昭阳第一人。《出门》清代·黄文达—清晨出门去，路上人行稀。山深寺钟隐，日杲秋露微。流水澄见底，霜叶红未飞。行行若有得，所得是无机。《广陵使还得吴野人郝山渔汪长玉书》清代·王又旦—江广思扬子，年荒惜故人。艰危谁计日，丧乱各经春。杜曲看花眼，浔阳乞食身。十年中夜月，两地照清贫。《颂一首》宋代·张商英—鼓寂钟沉托钵回，岩头一拶语如雷。果然只得三年活，莫是遭他受记来。《东白张先生借予藤蓑不还戏之 其一》明代·陈献章—月下溪边逐影行，还闻何处泻溪声。扶君直到源头看，七尺芙蓉赠一茎。《满江红•五日竞渡》清代·彭孙遹—且往观乎，阊门外、今朝水戏。见两两、灵丝艾虎，钗头纷缀。旧俗吴中犹未改，习流人斗鱼龙技。看綵云、一派锁清濠，波如沸。流览罢，心犹悸。凭吊处，情难已。向风前酾酒，何妨沉醉。千古三闾同一哭，江潭不少人憔悴。待为书、重续贾长沙，投湘水。《题惠崇小景 其三》宋代·许及之—舒徐春昼永，取次小桃红。独爵把枝稳，矜呼立晚风。《次韵子瞻送顾子敦河北都运二首》宋代·黄庭坚—今代顾虎头，骨相自雄伟。不令长天宫，亦合丞御史。能贫安四壁，无愠可三已。昨来立清班，国士相顾喜。何因将使节，风日按千里。汲黯不居中，似非朝廷美。太任录万事，御坐留谏纸。发政恐伤民，天步薄冰履。苍生忧其鱼，南亩多被水。公行图安集，信目勿信耳。《别韦洵美诗》唐代·崔素娥—妾闭闲房君路岐，妾心君恨两依依。《答缪双城学长二首 其一》当代·余菊庵—拟写怀君句，君施却在先。遥知离索感，不待九秋天。《寄孙元忠 其十四》宋代·孔平仲—自断此生休问天，焉能终日心拳拳。人生几何春已夏，况我与子非壮年。东流江水西飞燕，可惜刻漏随更箭。细推物理须行乐，只愿无事长相见。《安住寺松声》宋代·舒岳祥—晴日千竿籁，春风万鼓鼙。清和兼怨适，细大杂高低。释子聆眠石，行人听过溪。曾於天竺寺，为尔驻游藜。《立秋社集赋得木叶动秋声留别诸君》明代·邓云霄—寺古册更幽，爽气金天接。新凉入高树，萧瑟吟风叶。轻随清磬度，微带寒蝉咽。听之伤客心，骨冷魂先詟。日月如车轮，徂年催急节。孤臣不遇主，何异长门妾。团扇自光辉，秋风难再热。徘徊别知友，转觉临歧怯。执手肠九回，离琴曲三叠。折赠欲搴兰，江波眇难涉。《句》宋代·谌祜—地势尊严今上国，天王明圣此中兴。《塞上曲一百首（录一十四首）》明代·李开先—城坏鸠工早筑城，练兵不必请添兵。细磨深刻燕然石，首列平胡大将名。《暮春醉中寄李干秀才》唐代·马异—欢异且交亲，酒生开瓮春。不须愁犯卯，且乞醉过申。《别霍子勉衷召补鄞尹四首 其四》明代·庞嵩—莫邪剸犀革，严锋畜玭琫。明镜开煌煌，玉台戢其用。试看中天辉，昨宵发空洞。《寿韩尚书》宋代·李商叟—一时冠冕竞加鞭，谁似先生晚节贤。鬓雪自因忧国选，颜丹端为省尘缘。山林喜近生申日，海宇争期致主年。闻道相看起安石，宁容高卧乐诗禅。《八阵台》宋代·郭印—八阵台前水急流，累累石塚界沙洲。机深已尽吞吴策，事变空成守蜀谋。江月四时犹耿耿，云山千古谩悠悠。天公若遂兴刘愿，功烈应非管乐俦。《送成季 其一》宋代·韩淲—经月红尘共小楼，西风吹梦绕湖流。文场两地还趋走，客路他乡有去留。壮日功名看辇路，老年心绪喜沧洲。北关门外一杯酒，潮水庙山滩上舟。《送康鍊师归上方观二首 其二》元代·蓝仁—道人别我江西去，藜杖冲寒手自拈。久忆故山风月好，又惊归鬓雪霜添。邻翁远候苍精佩，关吏先知紫气瞻。若过新城烦借问，月间遗蜕在金蟾。《绍兴祀岳镇海渎四十三首·隋代》佚名—靡实不新，靡陈不濯。人之弗蠲，矧敢将酌。载晞之帨，载濡之勺。洗儒告俑，陟降时若。《句》宋代·刘宏—黄茅苦露宜加意，莫累吾君杀谏臣。《颂古四十四首 其二十七》宋代·释师范—铜公塘，铁奉化。得人憎，得人怕。不是明州人，定说苏州语。《张司礼尧督备显陵八年而始还朝节惠之政口碑载道余甚愧之敬之於其行赋五言近体以赠》明代·王世贞—还朝禹年并，驰传汉恩深。雨露园陵色，冰霜使者心。卧馀江畔辙，颂有郢中音。云梦毋劳对，君王罢上林。《徐使君新作采菊亭》宋代·周紫芝—使君占吏师，老手便治剧。论功饮无何，课最上殊绩。人言神爵中，有此二千石。拥麾几何时，千里静森戟。遂移佳菊苗，步着东篱屐。南山忽当眼，净几分晚碧。黄花行欲开，吹帽尽佳客。丰年公事少，闲日颇自适。便恐趣公归，翱翔步丹极。晓枕梦催班，朦胧想山色。《下第后送友人不及》唐代·顾非熊—失意经寒食，情偏感别离。来逢人已去，坐见柳空垂。《绝句九首》宋代·张耒—晓起山鸦噪作团，西园霜木倚空寒。风高断雁呼前伴，雨止归云赴旧山。《红毛城》清代·许宏—海国高城巨镇留，百年兵燹变平畴。沙场自昔誇驰马，雉堞于今见牧牛。月映颓垣孤岛静，烟锁残垒大江浮。堪怜蓬户空啼鸟，一带寒壕夕照秋。《送赵公子省亲回洮阳四首 其四》明代·罗亨信—人似神仙马似龙，妙龄豪气贯长虹。开尊夜对瑶台月，挟弹春游紫陌风。严侍久违勤远省，深恩未报欲输忠。临岐不用伤离别，好整衣冠觐九重。《次韵周宪副梦中见寄 其二》明代·陈献章—金带累累梦欲通，庭柯忽撼夜来风。白头相见知何日，挑尽残灯碧玉中。《【中吕】朱履曲_归兴堂上先》元代·张可久—归兴堂上先生解印，松边雅子迎门，归来不管晋无人。蓉花新伴等，鹅鸭旧比邻，怕称呼陶令尹。山中书事一梦黄梁高枕，千年《白雪》遗音，野猿嗔客访云林、瓦沟弹桂子，石磴拂松阴，仙翁留共饮。秋江晚兴雨骤风狂已过，酒朋诗伴无多，一舸飘然占烟波。新炊菰米饭，道和竹枝歌，芦花深处躲。湖上有感玉雪亭前老树，翠烟桥外平芜，物是人非谩嗟吁。海榴曾结子，江燕几将雏，名园三换主。山中晚秋云顶陈抟高枕，山头杜甫长吟，秋客无风到西林。泉鸣溪漱玉，菊老地铺金，叶红山衣锦。烂柯洞永日长闲福地，清风自掩岩扉，樵翁随得道童归。苍松林下月，白石洞中棋，碧云潭上水。春晚朝雨过红销锦障，晚风狂香散珠囊，杜鹃声里又斜阳。三月当三十日，一醉抵一千场，绿阴浓芳草长。仙游二首题姓字《列仙后传》，寄情怀《秋水》全篇，玲珑花月小壶天。煮黄金还酒债，种白天结仙缘，袖青蛇口阆苑。伙火山中丹灶，顺流溪上诗飘，鹤声吹过紫云桥。苔封山径冷，松倚石床高，花藏仙洞小。《寓叹》宋代·陆游—心已忘斯世，天犹活此翁。嫩汤茶乳白，软火地炉红。课婢耘蔬甲，呼儿下钓筒。生涯君勿笑，聊足慰涂穷。《晓行溪上喜而吟》清代·郑珍—昨午点滴不成霤，入夜风雨揖山来。朝看远水白于鹤，天垂野净无尘埃。槲叶缘村腻没缝，麦穗压垄青成堆。谁泼遥林十斛黛，树肥绿重山欲颓。未闻雄鸠唤逐妇，尚见岭云黏不开。雨脚肯愁未断绝，土膏正赖勤滋培。去年眼不识冰雪，沃畬坼兆生草莱。开岁屡得三日雨，天公亦闵黎农灾。破田历适不保泽，水至立涸真可哀。即今春序就垂尽，布种无地宁论栽。田家望望急如火，一雨喜遍叟及孩。短后晨坡不待沐，携犁荷把衣蓑台。上田翻车响荦角，低陇叱犊声喧豗。山人亦出行盘徊，沾衣湿屦踏岸苔。天气阴阴杂花远，晓寒嫩嫩溪风回。人烟稍出苦竹外，渔艇暗度青厓隈。顾怪水轮昨何涩，此日速似千手推。皇天助人在俄顷，欲任智力嗟难哉。不知百鸟作何语，似诉中夜厄雨雷。吾得丰年尔亦饱，尔曹莫怨翎翮摧。《奉次少师桂翁赐宴纪恩 其二》明代·严嵩—圣朝褒礼重元臣，南省衣冠庆此辰。农野气和初得雨，帝城花满剩留春。玉堂黄阁勋庸盛，翠釜银罂赐泽新。历考中书谁似者，直从郭令到公身。《题定林壁》宋代·王安石—定林自有主，我为林下客。客主各有心，还能共岑寂。《南印度七塔》近代·饶宗颐—乾坤浮水碧黏空，水面杲日红当中。七塔嘉名天下走，其势上压斗牛宫。当年何人此角牴，名王幽赞劳神功。千兵象阵能擒虎，诸天鳞尾如蟠龙。奘师西行未到此，冥搜有待杜陵翁。流急屡惊鸥鹢散，岸阔弥觉鼋鼍雄。庙堂藻缋资鬼斧，谲变倏忽吁难穷。峻宇丹墙临绝海，呼吸元气通昭融。我有精诚动真宰，凌霜欲为鸣九钟。日薄麟争今何世，圣者恃道安由丰。东门鞭石作梁渡，南极铸柱赍山铜。冥冥神理谁能究，天昏寒浪来悲风。《钱镛中书父受封还杭》明代·倪岳—西湖老人湖上来，九重入觐天光回。凤雏九苞日边翥，龙文五色云中开。承恩已慰沾浩荡，览胜自许凌崔嵬。西湖酒香归去旱，昨日河船笳鼓催。《封门所工成贺云台朱千兵》明代·袁日华—汉室云台将，谁如朱祐功。名家簪组贵，宝匣剑光雄。开府新油幕，参筹旧总戎。衙成非独庆，万户赖帡幪。《访容鼎子亲家承雅款赋谢》明代·黄公辅—疏狂老更甚，访戴泛轻航。祇以贪名胜，因之叩画堂。风翻荆树紫，月影凤毛长。交错觥筹急，留连夜色苍。《感事八首 其一》近代·金天羽—残醉江山力不胜，游仙梦里说飞腾。囊中位业图无据，舌底横磨剑有棱。萧相奇勋拓汉殿，志公遗蜕嚇高陵。雁门太守持廉节，争得匈奴射郅鹰。《辇下曲一百二首，有序 其六十七》元代·张昱—太祖雄姿自圣神，一时睿断出天真。要将儒释同尊奉，宣谕黄金铸圣人。《经故侯第》明代·黄衷—河水涟漪漾柳丝，主人何处海天涯。语低社日雌雄燕，泣断春风子母狮。乐本旋侵闲路径，花游还剩旧台池。邻西老妪惟贫病，借问传呼今是谁。《哭亡友傅萍七绝三十兼示其子女选十九 其一》近代·薛青萍—柬约南游续旧缘，山居花木有馀妍。燕云楚雨关河远，凶耗传来一泫然。《新泉杂诗 其三》明代·邵宝—山人爱泉泉出山，泠泠声在白云间。有情无情不须问，泉与山人心共閒。《阳湖观竞渡》清代·姚燮—空江万沫飞青雨，白昼阗阗闹钲鼓。下流争避龙船来，一泻飞翎脱雕弩。龙颔滉漾明月珠，龙衣五綵垂流苏。豹麾豸钺肃天仗，盖幡孔翠屏珊瑚。翩翩画桨打菱叶，袅袅花竿惊鸭雏。回风细乐极窅眇，衮旒绚饰尸童姝。江淮近俗效蛮粤，如此穷饰他所无。鸱夷流泊汨罗放，二灵不死均与胥。谁创淫祀据稗乘，十姨五圣同讹诬。五月五日入霉节，一雨半月城郊芜。廛民拭目俟晴朗，及晴鬨市从嬉娱。典衣鬻环助神醉，租税若可宽须臾。君不闻黄流如海京门注，河伯无灵老蛟怒。郊水沄沄鱼入门，城云惨惨鸦愁树。《侍御祖》明代·何绛—岭头七度荐杯羹，剑履威严耀两楹。昨日韶阳滩上过，浪声犹似不平鸣。《寄怀晓沧上杭兼示族人 其三》清代·丘逢甲—何处梅花洞，寒香不计年。人稀集灵怪，山古足云烟。安得夸娥力，为开混沌天。呼龙种瑶草，游戏老芝田。《送通守马金进表还庐州》明代·程敏政—才看谪宦出京畿，早见来朝自合肥。上寿喜随瞻舜冕，娱亲兼得试莱衣。中天雨露常时降，南国山川几日归。记取一番新去住，离亭蝉咽井梧飞。《和王克宽有所寄草堂诗二首》宋代·刘宰—弦歌流化记琴堂，樵鲁难言愧互乡。正对薇花挥翰墨，犹能春草梦池塘。《颂》宋代·释清—诸佛出身处，东山水上行。石压笋斜出，岸悬花倒生。《避 其二》宋代·李之仪—十轮杨恽旧轩轩，四壁相如似磬悬。岂谓投怀忘晚节，每容佳处共流年。笑谈璀璨风生坐，翰墨纵横思涌泉。土苴固难重就器，转钧尤幸识精甄。《烛影摇红 橘镫》近代·邓潜—一壳空明，夜光圆作莲檠伴。小红分取郁金油，亲注云窠满。星样花梢几盏。想棋枰、仙人内看。娇痴私语，命里红鸾，甚时生卵。移就纱幮，彩毬依约禁风颤。洞庭秋色九，捎书双照今如愿。一点丹心漫剪。缀釭花檀奴笑唤。带酸情味，又擘新橙，金杯同软。《南山暮雨》明代·王绅—薄暮岚光浮，林峦倏蒙翳。日晷未下山，雨脚己垂地。沉沉猿鹤吟，勃勃蛟龙气。雷轰岩石裂，瀑泻银河注。四顾毛发张，惕惕增予畏。须臾天威收，风月浩无际。万象俨森罗，太空本何意。《咏蝉》明代·止庵法师—应候有鸣蝉，居高也可怜。玉貂名并出，黄雀患相连。几处秋风里，千声夕照边。故园新柳上，今得听三年。《寄天宁楚石禅师》明代·蒲庵禅师—问讯秦川白发僧，风神清出玉壶冰。舌翻霹雳谈千偈，心括虚空悟一乘。插竹宰神朝礼座，笑花弟子日传灯。玄功已勒浮图石，振策南游拟共登。《忠义总管田公》元代·刘麟瑞—天西战士竞衔枚，乘会关夷路始开。两蜀金汤随水逝，三秦烽火照天来。凤州文武浑无愧，马岭英灵只自哀。后夜魂归何处寓，陇头潇洒一枝梅。《题赵孟庄》唐代·杨巨源—管鲍化为尘，交友存如线。升堂俱自媚，得路难相见。《次韵子容池亭晚思二首 其二》宋代·周紫芝—漫叟江湖闲日月，辋川图画小池亭。谢郎春草有新句，付与老人双眼青。《踏云行 赠丫髻姚玄玉》元代·马钰—丫髻之中，明藏两吉。师名顶戴休更易。钟离昔日亦如斯，姚公仿效宁无益。性烛修完，命灯挑剔。灵光朗照知无极。迎仙客唱踏云行，瑶台《春园八首 其五》明代·黎遂球—不禁风竹刺茅居，截去长枝学钓鱼。閒与鹭鹚相对坐，矶头看尽种花书。《冬暮》宋代·晁公溯—风林委黄叶，寒乌噪枯枝。四山失其蔽，惨淡无奇姿。是时岁云暮，节物良可悲。边马嘶北风，塞垣草亦衰。传闻西南戍，未敢休王师。不辞征行苦，颇念馈饷迟。遥怜持戟士，半是五陵儿。不知家存亡，辛苦临边陲。日暮裘褐单，谁当寄征衣。《吕崇德挽词》宋代·楼钥—剸剧推才刃，临机妙斲轮。传家得清白，满腹是精神。未上金闺籍，空留花县春。善人阳报在，兰玉正诜诜。《谢司马倅惠东坡竹石》宋代·陈傅良—出自坡翁馀百年，传之温国子孙孙。两家文物来归我，便盍投簪去杜门。《故丞相吕成公挽歌诗辞五首 其一》宋代·綦崇礼—翊戴兴炎祚，权宜仿晋都。关中萧相国，江左管夷吾。感会逢英主，拘挛鄙腐儒。人间留不得，去与列星俱。《题古木回岩楼》明代·史谨—踏遍诸方已倦游，螺峰佳处结层楼。苍厓翠壁相回互，野鹤孤云自去留。一枕松声都作雨，半帘山色正宜秋。我来顿悟三生梦，不用寻师问石头。《庚申元日》宋代·王炎—九陌欢声合，三宫瑞气开。阴云催岁换，霁日迓春回。郁垒还当户，屠苏强举杯。二雏无返日，羸老不胜哀。《长信宫二首 其二》唐代·高蟾—天上凤皇休寄梦，人间鹦鹉旧堪悲。平生心绪无人识，一只金梭万丈丝。《恭和圣制初阅纯德山喜而自得》明代·严嵩—恭览周神寝，回径历羊肠。伊昔著嘉名，兆称天子冈。势连嵩华远，水绕湘流长。蟠互丘峦胜，荣休王气昌。龙藏忽二纪，松柏皆踰墙。上帝悦明德，眷此受命乡。惟盘壮南服，允作万世防。慎固永弗移，山祇告吾皇。钟灵发祯应，天定非人量。河山亘终古，孝德无遗忘。《句 其二》宋代·冯去非—却是后生王介甫，不曾携妓涴东山。《留别程春海先生》清代·郑珍—我读先生古体诗，蟠虬咆熊生蛟螭。我读先生古文词，商敦夏卣周酋彝。其中涵纳非涔蹄，若涉大水无津涯。捣烂经子作醢臡，一串贯自轩与羲。下讫宋元靡参差，当厥兴酣落笔时。峭者拗者旷者驰，宏肆而奥者相随。譬铁勃卢铁蒺藜，戛摩擖攃争撑持。不袭旧垒残旄麾，中军特创为鱼丽。此道不振知何时，遂尔疲苶及今兹。学语小儿强喔咿，雕章绘句何卑卑。鸡林盲贾为所欺，传观过市群夥颐，厚颜亦自居不疑。间有大黠奋厥衰，鼎未及扛膑已危。其腹不果则力羸，其气不盛则声雌。固宜宛转呻念尸，非病夸毗即戚施。黄钟一振立起痿，伟哉夫子文章医。当今山斗非公谁，种我门墙籓以篱，拥肿卷曲难为枝。络之荆南驱使騑，野马复不受絷羁。锡我美字令我睎，以乡先哲尹公期。无双叔重公是推，道真北学南变夷，此岂脆质能攀追。敬再拜受请力之，头童牙豁或庶几。槐黄催人作丛罴，定王城下离舟维。春风冬雪惯因依，出送抚背莫涕挥。东流淙淙识所归，有质卖田趋洛师。《哭杨吏部通老》宋代·刘克庄—白首除郎已晚哉，民间桑柘手亲栽。盖棺只着深衣去，行李空担语录回。主祭遗孤犹未冠，著书残藁漫成堆。可怜薄命飘蓬客，虚事江西莫府来。《咏史诗 凤皇台》唐代·胡曾—秦娥一别凤皇台，东入青冥更不回。空有玉箫千载后，遗声时到世间来。《瑶台顶 其七 巫咸谷》元代·王翰—深谷逶迤策马过，松门行尽入烟萝。凤声出树大音作，鸟迹留沙古篆多。草树昔年沾帝泽，泉流今日是恩波。知君要上经纶策，未许烟霞理钓蓑。《天柱》宋代·杜范—削成一柱是何年，屹立当空更不偏。我欲借渠成大厦，少陵此意久无传。《偈颂七十六首》宋代·释师范—杨岐设忌，做尽鬼怪。径山设忌，一无所解。随分淡淡薄薄，点一杯茶，烧一炷香，谩礼三拜。若谓报德酬恩，兔子吃牛奶。《种竹》宋代·张嵲—屏居倦幽独，出门无所适。种竹满前庭，坐玩凌寒色。森森密阴净，竦竦条干直。晴日借景光，霜风时荡析。自我来此居，三见岁华易。小孙渐成童，长杨忆初植。杂花亦纷然，似欲娱閴寂。世虑久已忘，况乃头半白。旧乡丧乱后，城郭满荆棘。藉使能北归，亦不异作客。独怀首丘念，未易忘日夕。读书计诚谬，习静理何益。万事鸟过空，何处留遗迹。世故漫酬酢，迢遥混今昔。《陪蒲守景叔学士会畅家园》宋代·毕仲游—亭幽宜更酌，树近合频行。蒲剑椮椮长，荷钱叠叠生。隔林千岫踊，带郭一川横。共选寻山屐，无心更濯缨。《答道原思治》元代·周霆震—书生报国乏涓埃，羞对茱萸强举杯。宿雾连山雄虺些，朔风何日野鹰来。交游渐向艰危尽，怀抱那能老病开。几度出门疑所适，杖藜细绕竹西回。《菊》清代·秦涌—繁英傲清霜，云是花隐者。会意即南山，何必东篱下。《卜算子慢·春游》清代·黄之隽—游丝乍绕，芳树渐齐，偶踏画桥红雾。柳外高楼，一片嫩烟扶住。缭墙边、浅递流莺语。为惋惜、桃英万点，随风细细吹去。窈窕寻私路。记草色香痕，旧曾相遇。欲饮琼浆，定少丽人怜与。枉多情、门掩无敲处。笑此日、吟魂醉影，化濛濛花雨。《送仲时弟》宋代·徐经孙—江关千里隔山川，有弟能来慰眼前。方喜雁行随处乐，可堪蟾影别时圆。暑行勿亟宜强饭，湍激多惊莫问船。归到家山相劳苦，团栾恰是菊花天。《寓言一绝》宋代·苏籀—輶眇岂任胜妇职，春暾桃蓓未敷莲。月娥宫额噫神护，旖旎仙舲托使旃。《冬晚东平道中》清代·纪迈宜—莽莽长林接，山河古郓州。城空经战伐，事往几春秋。蚕尾浮云没，尧陵夕照愁。客途知欲倦，驻马问寒流。《九月十四夕湖上 其二》近代·黄浚—南月秋深一倍明，月湖更著子歌声。过江弹指一千日，要眇相哀唯此情。《至日即事示舍弟》明代·王世贞—至后郊居殊可怜，剧昏霾色隐寒烟。战馀天地心难识，剥尽阴阳气尚偏。海内厌长多事日，山中仅有得归年。开尊棣萼能明眼，差胜悲吟剑岭边。《夏日池上》宋代·林逋—莲香如绮细蒙蒙，翡翠窥鱼袅水葓。卷箔未生单簟月，凭栏初过一襟风。横欹片石安琴荐，独倚新篁看鹤笼。沉李冻醪无寄与，可怜潇洒兴谁同。《读唐人愁诗戏作》宋代·陆游—天恐文人未尽才，常教零落在蒿莱。不为千载离骚计，屈子何由泽畔来？《仁宗皇帝挽辞四首》宋代·王安石—同执群方至，因山十月催。永违天日表，空有肺肝摧。帐殿流苏卷，铃歌薤露哀。宫中垂晓轫，西去不更回。《副将军富德奏报小和卓木霍集占亦望风先逃叶尔奇木回众投诚拟平定回部凯歌十首 其十》清代·弘历—安集延将拔达山，岂能自外八鸿间。行看往遗来俘献，兵气全销唱凯还。《水龙吟》宋代·刘克庄—平生酷爱渊明，偶然一出归来早。题诗信意，也书甲子，也书年号。陶侃孙儿，孟嘉甥子，疑狂疑傲。与柴桑樵牧，斜川鱼鸟，同盟后、归于好。《辛酉三月，靖江杨翰如先生以过慧中女士画幅属题，敬呈绝句五首 其一》清代·夏子麟—刊落浮华见素姿，秋怀满幅写乌丝。因知公有山林志，点染山林为费思。《题周鲲山水册页 其七》清代·弘历—试问秋所宜，宜秋惟有月。浴光漾澄潭，弄影摇疏樾。东林和露冷，西岭随烟没。高阁倚吟人，撚髭逸兴发。《水龙吟·重九社集，余以小病未往。澄宇待拾得画字》清代·陈家庆—客中胜日重逢，楚天千里秋难画。登临极目，群仙高会，文章声价。■■■■，关河如旧，江城遥夜。想高阳酒侣，雄谈惊座，斗牛震，风雷讶。小病佳游暂谢。■■■、■■■■。龙山眼底，几回吟眺，白云飞下。醉把茱萸，故园东望，桑麻谁话。又霜深战马，中原鼙鼓，问何时罢。《题天士画册十二首 其十二 云山》明代·纪坤—如块如沤如豆，半天俯视群山。飘缈孤云一片，知君神往其间。《剃发诵为澄月上人出世 其一》明代·何绛—利刀剃发发皆空，空去还生发不穷。剃是本师今日剃，生从未出母胎中。《瑞鹧鸪》元代·王哲—白灵根蒂长晴空。碧绿枝条袅细风。叶禀月华添雅翠，花凭日气蘸殷红。四般颜色虽然异，一道馨香分外浓。透过丹霄归甚处，便教收在蕊珠宫。《夜起》清代·黄遵宪—千声檐铁百淋铃，雨横风狂暂一停。正望鸡鸣天下白，又惊鹅击海东青。沉阴噎噎何多日，残月晖晖尚几星。斗室苍茫吾独立，万家酣睡几人醒？《银河》明代·金銮—月出影渐没，夜深光倍明。鹊毛看又尽，填到几时平。《东园》宋代·张耒—浮云蔽亭午，白日成萧森。余凉入坐隅，萧洒散烦襟。孟夏爱吾屋，秀木成佳阴。众果颇已成，永日鸣山禽。杖履时亦到，逍遥忘滞淫。举头天雨霁，落日低遥岑。《金刚随机无尽颂·究竟无我分第十七》宋代·释印肃—承佛记堪任，情忘境自沉。解吹无孔笛，弹得没弦琴。《重云李观疾赠之》唐代·韩愈—天行失其度，阴气来干阳。重云闭白日，炎燠成寒凉。小人但咨怨，君子惟忧伤。饮食为减少，身体岂宁康。此志诚足贵，惧非职所当。藜羹尚如此，肉食安可尝。穷冬百草死，幽桂乃芬芳。且况天地间，大运自有常。劝君善饮食，鸾凤本高翔。《和张赴供备 其一》宋代·刘跂—骑曲休歌出塞愁，渥洼名马鹔鹴裘。文章不暇三冬足，骨相由来万户侯。《捕鱼词》明代·高启—后网初沉前网起，夫妇生来业淘水。忽惊网重力难牵，打得长鱼满船喜。不教持卖去南津，且向江头祭水神。愿得年年神作主，无事全家卧烟雨。不论城中鱼贵贱，换得酒归侬不怨。《阊门舟中戏作呈伯原志东 其二》宋代·米芾—吴王故苑古长洲，潮汐池边一伫留。秀蕙芳兰无处所，荒莞丛苇满清流。《杂诗绝句十七首》宋代·梅尧臣—度水红蜻蜓，傍人飞欵欵。但知随船轻，不知船去远。《题素扇赠子逢》明代·林掞—双眼如星君尽有，眼中明月汝知无。莫云明月青天上，明月由来任此躯。《赠漳州崔使君乡饮翻韵诗》唐代·黎瓘—惯向溪边折柳杨，因循行客到州漳。《饮酒诗五章 其一》清代·姚燮—大海漂浮瓠，不及一尘小。禀命无一齐，天心亦草草。长庚敛夕辉，鸡鸣尚非早。屈贾岂辞谤，施嫱但愁老。演漾为太和，春云纳吾抱。托命羲皇先，毋嫌骨枯槁。《万寿寺 其三》清代·弘历—月色溪声閒鹿苑，禅枝忍草护蜂台。洒然精舍堪清憩，一岁曾消几度来。《凤凰台上忆吹箫 和漱玉原韵》近代·李继熙—脸印红霞，眉含翠黛，见人佯自低头。更鬓香风动，翻漾帘钩。应是多情缘分，没著处，怎愿干休。频来也，无分昼夜，那计春秋。休休。轻颦浅笑，记逗向郎边，欲去还留。念蘅芜回首，梦冷朱楼。便有㕙毫千乘，难描得剪水双眸。当初错，嗔伊不该，恼乱闲愁。《食乌鱼五十二韵》清代·洪繻—俊味来沧海，腥风近黑洋。乌头馋客啖，鱼尾酒人尝。煮濩宜同蒜，烹调不待芗。青鳞残似贝，白肉润于霜。山泽轻鹅鸭，江湖薄鱮鲂。鲤同金脍好，鲈想玉冰凉。比目嫌消瘦，生胎美抱黄。伊时方魻鲽，无数共翱翔。随浪千群出，迎涛万尾张。轩鬐成蜃市，聚吻起鼍梁。渔子乘流俟，鲛人撒网狂。渊澄云渺渺，天压水茫茫。满载编桴重，分阄入市忙。贩争排巷过，买或典衣偿。日暮千钱数，冬寒一担望。唤来红店口，挑去绿田庄。俎豆难尸祝，盐醯任灶娘。鲜甜能下酒，酸酱可和汤。腻比江瑶脆，甘逾海蚱强。荔枝闽岭秀，橙橘洞庭芳。食谱堪增选，厨珍足破荒。朵颐纷落箸，染指快倾筐。剖脑疑镌玉，含臊若吮香。跰跹儿女辈，颠倒狗屠场。阳至分前后，盘羞判楛良。年年随序到，处处逐波飏。似雁能无爽，如潮信有常。有时踪迹少，问价往回昂。合浦珠腾聚，洋川米发祥。渔家欣出筏，海户喜开觞。未觉天风冻，奚知水路长！不须求鰋鲔，岂必慕鲨鲿！王政浑无禁，波居可作粮。今朝人涸辙，异事海生桑。孤负持螯足，欷歔结蛎房！豫且龙服困，霸国鲙残当。嗜鳆奸雄餍，为鱎俗士将。何曾贪肉食，张翰把莼忘。弹铗惟卑屈，论蚶孰慨慷！孕腴非鲞腊，削白愧熊肪。即此当前味，教余触目伤！功名鸡肋弃，身世鲗烟藏。喉里悲吞鲠，槎头叹失防！如鳊恒缩项，匪蟹久无肠。日日思河汉，家家痛武昌！偶然轻暖出，忽见巨鳃扬。作炙糅辛醋，烹鲜列酒浆。侯门鲭鲊摈，吴地菜鲑攘。淡泊吾能受，腥膻尔不妨。老饕千盏后，大嚼一灯旁。梦断鳣三进，痴怀鳖两裳。何如捐口腹，漱齿到沧浪！《仆衰年病体复来都下情兴可知再用韵一首并呈凤峰一笑》明代·孙承恩—向来心事得同论，去住谁非荷圣恩。老我惭随英俊后，怜君独见故交存。风尘宦海嗟萍迹，笋蕨茅堂忆旧尊。执手临岐意无限，为君离思到家门。《横铺小港钓鱼作》当代·卢青山—大鱼游浅水，爱我蚯蚓来。岂知蚯蚓腹，久已藏祸胎。譬犹娶少女，不识宫有孩。出水愕且悔，一诺安可回。昨宵计已熟，午过奔河涯。枯坐遂半日，所获吝三枚。旁观嘻然笑：“持筷夹两鳃，首尾俱不见，其大何如哉。将置猫鼻侧，无腥朵其颐；将盛篾篓中，穿隙逃难追”。自视亦自笑，岂为腹饥哉；不见山水光，得我清颜开？《丙戌秋游诗 车赴山东夜半得句先寄巴山兄》当代·陈仁德—晓风残月入苍烟，卧看窗中一片天。却恨车声挥不去，伴人千里总无眠。《代少卿和王宣徽游崇福宫》宋代·程颢—睿祖开真宇，祥光下紫微。威容凝粹穆，仙仗俨周围。嗣圣严追奉，神游遂此归。冕旒临秘殿，天日照西畿。朱凤衔星盖，清童护玉衣。鹤笙鸣远吹，珠蕊弄晴晖。瑶草春常在，琼霜晓未晞。木文灵像出，太一醴泉飞。醮夕思飙驭，香晨望绛闱。衰迟愧宫职，萧洒自忘机。《瑞臣属题罗两峰上兀夜饮图摹本 其一》清代·陈宝琛—厂市归来醉管弦，六街是处是新年。不须远溯乾嘉盛，说著同光已惘然！《金陵怀古四首 其二》宋代·李纲—六代繁华三百年，我来吊古一悽然。景阳钟断鸡空唱，玉树歌沈月自圆。潮没旧痕生晚浦，柳摇新色媚晴天。高楼上尽穷双目，千里江山绕槛前。《送汉阳安知州之任》明代·王绅—太平不钓渭溪璜，白首之官上汉阳。鹦鹉洲中旧风月，从今收拾到黄堂。《正月初二日晴过常州》宋代·方回—客里三年问岁除，毗陵归路又正初。自怜囊涩难沽酒，犹喜船宽可读书。草比旧痕青已倍，雪成陈迹白无余。脱寒就暖真奇事，差觉穷途意气舒。《忆松筠别墅示碧岑》近代·郁曼陀—劫馀画稿未全删，历历亭台记故关。烟影点成浓淡树，夕阳皴出浅深山。投荒竟向他乡老，多难安容我辈闲。江上秋风阻归掉，与君何日得开颜。《题具庆堂》明代·胡奎—陈绮席，进华觞，听我长歌具庆之高堂。太学儒生忠孝士，矫首南云几千里。堂上双亲八十馀，堂下玉立三兄弟。东家积得金满籯，何如教子传一经。西家作官金络马，何如种萱北堂下。陈绮席，进华觞，听我长歌具庆之高堂。儿在远道，亲归故乡。儿业日以广，亲年日以长。它年紫诰鸾回纸，圣德如天无远迩。请看进士欧阳詹，不在亲傍亲亦喜。《云山操为吴子才赋》宋代·严羽—山巃嵷兮白云，云冥冥兮高山。若有人兮居其閒，超逍遥兮盘桓。芸栌兮菌桷，罗橘柚兮为堂，涂予室兮枫香。揽葛藟兮为帷，虈蕶杂兮佩帏。穹岫兮玄崖，瀑流兮相豗，皎积雪兮奔雷。攒林杳其蔽日兮，挂飞猱之清哀。云中之君兮骑白鹿，山灵缤兮下空谷，风萧萧兮灌木。云山兮幽幽，羌踯躅兮夷犹。惆怅兮余怀，非夫君兮谁思。投余簪兮太息，从夫君兮归来。《次丁凤仪见怀六首 其三》明代·周瑛—草堂近翠微，雾霭扑人衣。乘兴欲相见，到门翻有违。《十三覃》明代·释函是—好处非关月，重烟不着岚。疏斜泉石里，看尽古今谈。《和苏适春雪八首》宋代·张耒—春城北斗转招摇，寒御初还阵尚嚣。一夜雪声欺布被，定知贫舍故相撩。《鹧鸪天　高空断想》当代·魏新河—广大时空一苇航，左看细柳右扶桑。袖中太古风云气，胯下中天日月光。新世纪，旧行藏。百年短促地球忙。来生纵有三千次，不及星河一寸长。《菩萨蛮 其五 怀友》清代·董俞—去年元夕和君别。今年又见梅如雪。寒雁一声声。君从何处听。愁来浑似醉。彼此同憔悴。烟艇暮江寒。谁怜行路难。《红杏》明代·朱诚泳—艳夺晚霞红，繁开细雨中。何如庭下竹，孤节傲霜风。《夏循陔广文玻璃泉洗砚图》清代·李兆洛—足此一勺水，聊疗季女饥。怀中紫玉段，持照青玻璃。仰瞰积铁壁，俯荫离披枝。勿放墨龙出，惊起巫支祈。《闷歌行十二首》宋代·杨万里—大风动地卷波头，索酒频添醉未休。不判明朝教作病，却图今夕要忘愁。《题秋山图》宋代·王炎—我本山中人，筑室依涧冈。世故驱我来，缁尘满衣裳。见此山中景，我思更深长。老树何离离，瘦石何苍苍。借问此何时，天寒雁南翔。西风有摇落，兰桂含幽芳。《害惠安吴簿明辅子良权南安宰二首》宋代·王迈—南安只是旧南安，敏手为之便好看。事辨要先心肯辨，才难须信县无难。锦遭伤后从新制，琴不调时改旧弹。风防病笑理繁剧，公余何惜筑诗坛。《答陈蕉源见赠》明代·释今无—舌底谈锋欲吐莲，陈遵真在五云边。苍梧已见劳轺驾，祇树今思借法船。扪虱自高湖海气，寻僧日结竹林缘。愧将下里酬居士，打地元来错会禅。《念奴娇•长歌》清代·彭孙遹—长歌当哭，把琅玕击折、珊瑚敲碎。悔不当初多弄戟，领取中郎都尉。鹊印累累，蝉冠岌岌，忍见人皆醉。雕龙何益，算功名偶然遂。等閒付与儿曹，三旌已矣，返我屠羊肆。吴下秋风归去好，饱啖菰羹鲈鲙。病藉神君，巧资天女，无计祛穷鬼。夜珠休探，怕骊龙未成睡。《西江月·小舫半帘山色》宋代·高观国—小舫半帘山色，断桥两岸秋阴。芙蓉消息已愁深。红染云机翠锦。几度烟波共酌，半生风月关心。飞来鸥鹭是知音。一笑歌边醉醒。《深秀亭暮春述怀》明代·志琼中公—空庭雨湿聚华茵，回首东风忆远人。玉砌香消行迹断，雕阑吟彻别愁新。楼台半是前朝景，桃李都承旧日春。归燕多情还恋主，衔泥双拂画梁尘。《元宫词（一百三首）》明代·朱有燉—大都三月柳初黄，内苑群花渐有香。小阁日长人倦绣，隔帘呼伴去寻芳。《和孔平仲》宋代·曾巩—园池方喜共追寻，正是槐榆夹路阴。双烛纵谈樽酒绿，一枰销日纸窗深。波涛万字惊人笔，尘土千钟异俗心。佳句从来知寡和，愧将沙砾报黄金。《蒙恩易镇豫章丐假还乡途中偶成十七首》宋代·吴芾—苍崖崛地耸，飞瀑从天下。一岭跨两州，千年无九夏。《齐原道中》明代·吴与弼—偶逢涧石坐繁阴，惬我平生习静心。风露不知劳远役，蜻蜓无数伴清吟。《台江杂咏 其三》清代·范咸—鸡笼岛外近伽陀，色相俱空逸兴蹉。沙起鱼龙红日暝，山号神鬼黑风过。腥涎吞鹿传修蟒，铁甲成船认旧螺。惟有官衙潇洒甚，竹蕉常听雨声多。《省躬诗 其三十二》明代·曹于汴—行不离阶前，言乃万里去。负儋果几何，千钧勿浪语。《游同泰寺与伍仲文联句》近代·苏曼殊—赫赫同泰寺，妻妻玄武湖。（曼殊）红莲冒污泽，绿盖掩青苑。（仲文）幕府林葱蒨，钟山路盘纡。（曼殊）苍翠明陵柏，清新古渡芦。（仲文）天空任飞鸟，秋水涤今吾。（曼殊）六代潜踪汉，三山古国吴。（仲文）悠悠我思远，游子念归途。（曼殊）掉头看北极，夕照挂浮图。（仲文）《古乐府江水一百里送海道千户殷仲实》明代·殷奎—江水一百里，潮生江欲平。离情付潮水，相送到吴城。江水一百里，行行复采莲。莲根共连叶，不碍使君船。江水一百里，蒲帆阿那移。相思若流水，那复有穷时。《山居静乐为范君赋》明代·杨廉—厌住城中住范塘，应怜水色与山光。欲耕不似人无地，习静须知自有方。惯看庭前儿扑枣，勤呼墙下仆栽桑。数声啼鸟林花落，坐爱居閒岁月长。《舟中杂兴 其二十三》明代·王洪—古戍暮云深，飞沙起夕阴。人烟迷草泽，客路出榆林。日落空山兽，风高火野禽。前程殊未已，弥惬壮游心。《途中》明代·陆深—晓行不知程，梦醒闻细浪。曙月逐鸡声，棹歌来枕上。《摊破浣溪沙 其二 题秋棂词》明代·徐石麒—自是诗肠别有肠。冰壶濯魄冷而香。二十四风徵好句，满奚囊。锦字簇成花伎俩，新声押就鸟宫商。谁按锦筝歌此曲，杜韦娘。《醉思仙（寓居妙湛悼亡作此）》宋代·孙道绚—晚霞红。看山迷暮霭，烟暗孤松。动翩翩风袂，轻若惊鸿。心似鉴，鬓如云，弄清影，月明中。谩悲凉，岁冉冉，蕣华潜改衰容。《吴云泉见寄为携者中路失之》明代·王慎中—尺素春贻坐阅秋，复言中路有沉浮。祇应郢客疑燕说，不是殷侯懒置邮。气合形骸都已外，神交文字亦何留。崇山表岭限闽楚，岊水潇滩空自流。《与因典座》宋代·释正觉—胸中行脚事分明，亲见芙蓉缀晚英。黑马踏霜元不迹，白鱼吹水了无声。投机曾弄无须锁，出手相扶折脚铛。去米去沙还未可，要须偏正竝头行。《少年游》近代·白敦仁—一汀烟草万愁根。春色为谁新。马脚惊沙，骎骎不断，落日倦游人。弥天又见杀机发，留命俟河清。鸦啄人肠，风惊鹤唳，挥泪赋芜城。《醉花阴 闻莺》明代·项兰贞—袅袅东风欺弱柳。碧沼波纹皱。寂寞倚雕栏，呖呖啼莺，几处春光透。千回百转离人后。更怕春归骤。记得去年间，花下踟蹰，正是愁时候。《袁侍御道龙川讣至 其二》明代·陈献章—忆昔青阳动海滨，隔年草木预知春。如今行路无颜色，尽是青阳去后人。《题崇胜院河亭》宋代·魏野—陕郡衙中寺，亭临翠霭閒。数声离岸舻，几点别州山。野客犹思住，江鸥亦忘还。隔墙歌舞地，喧静不相关。《幽居》宋代·刘过—对面沧浪可濯缨，不思泛舸出春城。浮沈枌社何人重，府仰茅檐是事轻。玉蕊连屏寒徙倚，蒲萄上架月纵横。江湖老矣无他愿，只俗清阴便得成。《溧水道中回寄子肃玉汝并属李晦庵八首》宋代·赵蕃—出门复入门，去来何悠悠。故人别有见，见乃不重留。居人宁念此，行者可胜不。《常山峪行宫八景 其八 陵霞亭》清代·弘历—亭子峰巅四望赊，衣裾轻拂惹烟霞。问谁倚石云根动，散作天边一缕斜。《梦母》明代·陈邦彦—东风入江树，古巢发新枝。有鸟将二雏，中道失其雌。大雏就口食，小雏鸣且悲。感之涕如雨，念我靡依时。悠悠八年所，冥漠恫馀思。峡江匪云远，昨夜梦见之。眷焉问婚嫁，摽梅当及期。念子方食贫，何以为行资。含颦拜稽首，妹氏今远离。严亲重颐养，家督敢言疲。同气亦无几，黾勉分所宜。闻言似颜解，抚慰不能辞。明发一追省，苍茫沾我颐。幽明渺以隔，精爽尝相随。生事尺寸间，俯仰愧埤遗。雁鸣桃花发，母也重犹夷。荏苒日斯迈，胡然天一涯。不能慰重泉，安用生儿为。《送蔡德馨从父宦游三衢 其一》明代·程敏政—中郎年少美丰标，千里薰风拂画桡。此去壮怀增几许，推蓬初看浙江潮。《红玉谁家女四首》宋代·刘敞—红玉谁家女，双曈如水流。映花看汉使，不觉坠搔头。《秋阳》明代·成鹫—白雁来何暮，赤乌飞上天。凉飙不到处，炎势尚依然。倒影穿云薄，流黄濯锦鲜。秋光分一半，留作月轮圆。《题南国风光画册十六首 其十六 贫家花插》清代·吴妍因—玻璃杯子不盛茶，漫插殷红木槿花。莫道殊方佳丽少，犹堪点缀乐贫家。《端午帖子 其二 太上皇后阁》宋代·周必大—积雨收梅夏，清风度麦秋。六宫争献寿，不觉月沉钩。《题施比部四号诗 其三 岘山铁笛》明代·皇甫汸—岘山高兮苕水深，陟窈窕兮眺岖嵚。朝骋驾兮东麓，夕弭节兮西岑。启玉齿兮坐芳林，横铁笛兮吹龙吟。洪涛震兮玄云阴，参差管籥难为音。《送王博士自江阴还安东》明代·孙继皋—西风江郭暮，送送木兰船。人以傅经去，官因久冷还。诸生攀绛帐，野老赠青钱。想到淮南北，唯多大小篇。《同年张涵斋》清代·姚鼐—秋阴空舍草纵横，同照衰颜酒一盛。岂任斯文称后死，追思往事似前生。光同秉烛衰年学，澹若浮云阅世情。差喜故人堪作健，剧谈犹吐气峥嵘。《水仙》宋代·姜特立—六出玉槃金屈卮，青瑶丛里花四枝。清香自信高群品，故与江梅相并时。《送学士汪大奠归鄞》宋代·赵汝愚—尚书天官贵，持经侍帷幄。青冥欲无际，白首非故约。连樯动南浦，父老望岩壑。下车入里门，孰手问欢乐。十年几风雨，寒鸡叫屋角。勤劳毕吾分，帝赉出宠渥。殊适奉香火，禁直连六阁。遂令宣室思，从今问晦朔。《晚集舒氏山楼有戏予不饮者赋此寄怀》明代·刘崧—近郭青山故满楼，登临犹及送清秋。干时虚拟扬雄赋，对酒真成王粲愁。水国冥鸿寒历历，林梢白鹭晚悠悠。谩将强饮酬清赏，已觉归心屈壮游。《诸生》明代·王守仁—人生多离别，佳会难再遇。如何百里来，三宿便辞去？有琴不肯弹，有酒不肯禦。远陟见深情，宁予有弗顾？洞云还自栖，溪月谁同步？不念南寺时，寒江雪将暮？不记西园日，桃花夹川路？相去倏几月，秋风落高树。富贵犹尘沙，浮名亦飞絮。嗟我二三子，吾道有真趣。胡不携书来，茆堂好同住。《小筑》宋代·陆游—西郊小筑临烟汀，南山秀色入窗棂。朝钟暮鼓在何许，乃是会稽山阴之兰亭。堂中老人白须鬓，手扶藤杖垂九龄，客来不语坐至夕，往者绝物今忘形。墙隅老鸡新树栅，长号催上东方星。老人亦起穿两屦，岩泉漱齿读黄庭。《答沈嘉则 其二》明代·王世贞—才从苦海脱沈沦，两鬓萧疏已似银。君是谪仙宁不解，玉京那有半残人。《断溪》宋代·释妙伦—绝消息时消息，不流通处流通。未达曹源渊奥，依然两段不同。《北山杂诗十首 其四》宋代·苏过—午椀不能寐，床头井百尺。辘轳下长绠，铿响鸣山骨。分甘遍邻社，甚旱犹湍碧。烹茶沸小鼎，自拨寒灰白。默默谁与语，扣门惟木客。坐念鲁两生，壁间有陈迹。《早春出游》宋代·陆游—人生何适不艰难，赖是胸中万斛宽。尺宅常朱那待酒，上池频饮自成丹。楚祠花发呼舟去，禹穴云生倚杖看。更有新春堪喜事，一村箫鼓祭蚕官。《夏圭松涛怪石图 其一》明代·张宁—巨灵凿山翻地轴，老龙槎牙奋空谷。茫洋灏气溢不收，一道奔腾鬼神哭。吕梁洪上孤月明，徂徕黛色参天横。黄河一泻几千里，人道天潢东向倾。《夏日听沈君弹琴诗三首 其二》明代·唐顺之—知君技入神，一歇一番新。拨处疑非指，声中似有人。空山鸣落叶，暗水跃潜鳞。何独吹箫客，能生阴谷春。《石城曲题采莲图》明代·陆师道—秦淮水绿芙蓉明，玄武湖边烟艇横。香风翠袖暮云乱，落日新妆红浪惊。城隅濠曲歌声起，却寄愁心棹讴里。恨不相携桃叶渡，心知同在长干住。须臾花冥凤凰台，帝阙回看锦作堆。明月各随珠佩去，白鸥独送彩舟回。莲浦红衣秋露湿，桂林金粟秋风急。相逢江上采莲人，回桡犹向花间立。帝京曾忆看花行，画里今瞻云锦城。十年渔舸沧州卧，羞对红蕖白发生。《光化霁景楼》宋代·李廌—层楼压清汉，初上便忘归。夕霭藏平野，晴烟漏翠微。城昏晚鸦集，江静野鸥飞。何日赋招隐，行吟傍钓矶。《尚书九峰孙公寿诗》明代·杨慎—百尺贞标涧底松，四朝公望想仪容。星辰衡岳当朱鸟，雷雨湘江起卧龙。白雪郢歌翻寿曲，青云奕叶继仙踪。天瓢满注供春雨，三岛遥应接九峰。《次韵和黄江陵重午二绝》宋代·项安世—门前帖子虫书小，壁上仙人虎脊高。欲起沉疴无旧艾，枕边霜鬓日萧骚。《答莫锦衣见寄》明代·区越—花边小酌动诗情，城北如闻戍鼓鸣。落笔自矜诗眼暴，举杯还问月眉横。诸乡未扫风尘静，明德唯怀至治声。若道赋诗能退虏，古来长笑合齐名。《和裴令公新成绿野堂即事》唐代·姚合—结构立嘉名，轩窗四面明。丘墙高莫比，萧宅僻还清。《鹊桥仙 为邱梅边赋》元代·李孝光—山蟠屋上，水蟠屋下，个里花香竹秀。天翁老去更多情，遣青女、幻无为有。天根老石，云根老树，谁解逡巡挥就。只应炼石补天时，□留取《巫山神女庙》唐代·温庭筠—黯黯闭宫殿，霏霏荫薜萝。晓峰眉上色，春水脸前波。《籐枕诗》宋代·张镃—为爱江湖细雨声，短篷欹听买随行。那堪老去便轻软，肯羡珊瑚与夜明。《火燃曲》明代·沈鍊—火光煌煌从中起，烟尘直达重营里。班超奋臂鄯善愁，谁令定远不封侯。《同世昌寻春》宋代·韩淲—春风清晓尚微霜，近午寒收日渐长。步稳路平山涤霭，眼明溪净水生光。珍禽啼鸟犹能乐，野草闲花亦自香。回首红尘是城市，林间诗酒试平章。《水平感赋》明代·申佳允—依然河上一舟横，去月茫茫此月平。回首风涛转眼定，凭虚一任自然行。《摊破浣溪沙》宋代·贺铸—双凤箫声隔彩霞。朱门深闭七香车。何处探春寻旧约，谢娘家。《秋鸿内阁试》明代·林瀚—秋风起兮寒露瀼，碧云影里群翱翔。明月何处来潇湘，沧江万里天茫茫。一声叫落芦花霜，南去河关道路长。游子思亲遥一方，泪痕为尔沾衣裳。谁将锦瑟弹清商，回翔欲下寒汀旁。渐于磐陆仪羽良，肯随燕雀纷飞扬。泽国秋深菰米香，何须更度衡山阳。水碧沙明网不张，漫惊渔父宵鸣榔。鸿兮鸿兮动有常，凡鸟安敢相颉颃。知时去就能自量，往来不为传书忙，天北天南俱故乡。《追和程春海先生橡茧十咏原韵 其十 永不税》清代·郑珍—生为穷陬民，如未得父赀。千方获小利，又索真苦儿。堂堂永不税，楔此三字楣。不无桑宏羊，咏言请深思。《送郑少府延平教授》宋代·黄裳—上舍声华太学生，青衫从我薛齐城。神仙官职去期远，诗礼门庭归思清。山展旌旗秋可乐，剑驱风雨夜休惊。故乡梦想今犹在，此景何年慰此情。《大庙峡》清代·苏廷魁—北江无缓流，十里径一折。初险试中宿，波势怒将泄。已过太平角，涨沙积晴雪。陡立香炉峰，束江作喉舌。狞石不受篙，篙锋猛相啮。鸿荒有遗迹，累累蜂窠缀。长年督众力，错迕手见血。乘机一转舵，引臂百鍊铁。深青凛习坎，昏黄遽出穴。轻舸时低昂，孤怀自超越。前舟浈阳来，疾帆飞鸟瞥。《棹歌》清代·沈用济—风江潮动月茫茫，懊蔼声中夜未央。南北东西尽莲叶，不知鱼戏在何方。《戊戌冬至南郊礼成庆成宴乐章四十九首 其二十二 四奏民乐生之曲》明代·陆深—大报礼初成。象乾德，运皇诚。神州赤县永清宁。灵雨和风乐太平。阴阳交畅，品物咸亨。元化自流行。允殖群生。《过夏国新安县》元代·耶律楚材—昔年今日渡松关，车马崎岖行路难。瀚海潮喷千浪白，天山风吼万林丹。气当霜降十分爽，月比中秋一倍寒。回首三秋如一梦，梦中不觉到新安。《茶铛》宋代·吕南公—宾榻萧萧午户开，松枝火尽半寒灰。主人欲就游仙梦，休愿煎茶醒睡来。《答吕介孺年丈 其二》明代·范景文—不是交情渐渐疏，囊无长物竟何如。犹存旧刻两三种，函作相知报荐书。《题苦竹寺海棠洞三首》宋代·王之道—一径封苔知雨足，贰车行县昔时迁。对花啜茗思春日，拂拭新诗益怅然。《张云第一百一十一》宋代·文天祥—痛愤寄所宣，四方服勇决。壮士敛精魂，里巷犹呜咽。《望江南 其四 斯奋同游清远》当代·陈永正—千林战，风雨夜声多。古屧著愁敲木叶，秋天如墨压山河。我欲一挥戈。《芭蕉花》明代·徐渭—芭蕉种四年，华蕊发茨檐。玉兰为媵姊，木笔是曾玄。十一希莲萏，寻常类马肝。坼难劙海蚌，瓣厚落河蚶。香色无非敛，蜂胥有自閒。古妆蚕妇出，立马使君寒。春久枝俱果，霞长雁正还。寄书苏蕙老，挟扇婕妤孱。我昔南过岭，蛮多种在田。实甜藤俎上，丝冷葛机边。和荔烧天紫，同椰盖海炎。别来频屈指，秃后止馀颠。不道孤亭畔，言抽径尺团。逡巡无术致，描写恨才悭。太华尖崩半，平原颍脱刓。鹿遮樵者梦，鱼沈美人丹。苦少榴枝泛，珊瑚奉倚栏。《安南观棋》宋代·李思衍—地席跏趺午坐凉，棋边袖手看人忙。槟榔左月右若}□又春绿，送到谁家橘柚香。《归兴诗 其九》明代·张萱—长谢云霄侣，言寻木石居。袖香垂露橘，馔入跃冰鱼。秋到酒应熟，人归菊未疏。山中多暇日，芳草籍安舆。《诗一首》宋代·徐庾—程旼当年一匹夫，不操三尺正群愚。片言能使争心息，万里江山姓与俱。《田父》明代·于慎行—欣承田父过，相对亦陶然。泥客携村酒，迎神醵社钱。禾麻新受雨，桑柘远成烟。解问兰台史，还书大有年。《声声慢 酬叔问》清代·朱祖谋—寒花栖盎，连雨春池，孤吟慵和残蛩。经酒林亭，秋心著处迎逢。江山感时摇落，闭閒门、还对青松。缀新眺、傍清弦静送，天际冥鸿。梦断芳华骄眼，有西崦老鹤，为导仙踪。素约鸱夷，年年负了吟篷。天涯借人，丛桂漫逡巡。招隐西风倚阑处，看归云、犹恋旧峰。《虞美人》宋代·张元干—菊坡九日登高路。往事知何处。陵迁谷变总成空。回首十年秋思、吹台东。《诗送赵承之秘监鼎臣安抚邓州三首 其三》宋代·程俱—潭潭内史府，侃侃东西录。当年得一士，众视惊刮目。何殊致洪造，初不羡博育。林侯忽东归，怀宝媚幽独。赵侯小腾骞，文采冠群玉。要之进退间，了不异兰菊。因公怀若人，皎皎叹空谷。《江皋 其二》明代·屈大均—夜寒犹作雪，春暖已成烟。黄鸟啼山口，桃花笑水边。琴来三益友，酒酌一高年。亲戚多情话，殷勤在白田。《愚人节戏咏》当代·陈永正—覆雨翻云百态新，任人愚我我愚人。吾生此节朝朝过，修到无闻不惑身。《田家语》宋代·梅尧臣—谁道田家乐？春税秋未足！里胥扣我门，日夕苦煎促。盛夏流潦多，白水高于屋。水既害我菽，蝗又食我粟。前月诏书来，生齿复板录；三丁籍一壮，恶使操弓韣。州符今又严，老吏持鞭朴；搜索稚与艾，唯存跛无目。田闾敢怨嗟，父子各悲哭。南亩焉可事？买箭卖牛犊。愁气变久雨，铛缶空无粥。盲跛不能耕，死亡在迟速。我闻诚所惭，徒尔叨君禄；却咏“归去来”，刈薪向深谷。《次韵仲归病中垂问》宋代·许及之—痼疾多年久一翁，医方验后自难功。已惭兀者犹尊足，敢企泠然欲御风。觅句未能生处熟，论交正要苦辞攻。凭君莫话沙堤事，此语终谀不是公。《早春答吴二彦家》明代·郑学醇—茸茸新绿上兰苕，候转东风淑气饶。采笔尔应千象纬，白头吾且醉春宵。求丹有诀探灵胜，置驿无心到市朝。圣世尽收天下士，筑台何但数燕昭。《琵琶洲》宋代·饶鲁—浔阳江上谱无传，化作沙汀越水边。一段遗音人不识，夜深幽咽下滩泉。《大中祥符七年七月锦州奏天庆观修圣祖殿毕五》宋代·夏竦—仙祠成秘殿，远郡在卢阳。旭日初流景，卿云忽降祥。三枝分玉叶，五色照琳房。元后成真荫，钦柴报上苍。《古风其四十二》唐代·李白—摇裔双白鸥。鸣飞沧江流。宜与海人狎。岂伊云鹤俦。寄形宿沙月。沿芳戏春洲。吾亦洗心者。忘机从尔游。《奉赓御制诗韵三首送茅山宗师 其一》明代·陶安—太空珠镜豁然开，风运琼轮任往来。雨霁丹光云外紫，绕山海气隔黄埃。《沙场夜》唐代·于濆—城上更声发，城下杵声歇。征人烧断蓬，对泣沙中月。《古杭守岁》元代·尹廷高—出处还同挂搭僧，危楼更住最高层。桃符□□山家梦，雪片梅花客舍灯。独拥弊裘□子女，旋抄新藁寄亲朋。春风万里中原客，老眼行将见未曾。《江南好 其三》清代·程颂万—湘江好，洲渚暮潮中。打桨又添三尺浪，归帆时送一声钟。烟雨太溟蒙。《吴江长桥》宋代·王令—老匠铁手风运斤，一挟刃入千山髠。明堂有在不见用，此为失地犹济人。西巨泽江海通，狞风撼地波撑空。当道独能支地险，更东安得与天穷。莫比垂天绅，莫比跨地带。渴龙枯死乾无鳞，绝海失舟踏鲸背。秦帝东游逐仙迹，累重肉多飞未得。三洲水隔不到山，借得紫虹千万尺。平时尘土埋英雄，吾亦弃剑来游东。欲观水尽朝宗海，安得身乘破浪风。为约他年可归处，频倚栏干不思去。季鹰范蠡不足奇，待我为名千古归。《晚步》宋代·张嵲—晚来聊复岸乌纱，指点园林已罢花。高柳交阴斜日照，闲携儿稚看栖鸦。《吕善化秩满而归两诗赠行》宋代·张栻—令尹三年政，湘民去息思。艰难救灾歉，忧瘁见云为。荐牍今交上，夷途去不疑。正须频顾省，御者可无辞。《友人山房》宋代·周密—自笑劳劳尘满襟，羡君卜隐在山深。清溪过雨知鱼乐，秋汉无云快鹤心。与世相忘千日酒，谋生甚简一弦琴。不须物外求知己，明月清风自赏音。《题归宗寺》宋代·魏了翁—愦愦深源与会稽，识时惟有一羲之。千年误作能书看，谩说鹅池与墨池。《龟蒙》清代·吴妍因—龟蒙仍耸峙，螳臂奈之何。白雪空琴操，乌骓徒楚歌。拔山功不竟，蔽鲁障尤多。谁奋愚公力，依然挥斧柯。《月香亭主人送似牡丹座客作芍药品题 其一》宋代·徐鹿卿—素妆芍药万花王，叶未全舒满国香。醉眼梦腾浑不醒，虎贲却似蔡中郎。《满江红 送李景山使交趾》元代·姚燧—六韶江山，十年厌、＊舟还辙。但只有、日南遐域，未尝持节。八月秋风来朔漠，燕然已没鞍鞯雪。料此时、铜柱瘴云收，无炎热。衔尺一，行宜决。烦重为，雕题说。道皇元威德，万方臣妾。直以越裳声教阻，千金装＊渠谁屑。要降王、明日共?轩，来金阙。《再用元韵因简县庠诸先辈》宋代·王炎—书生卯饭动及午，姜糁菜丝烦自煮。异时甘脆屋渠渠，出自空肠千卷书。竹间杵臼相敲击，茶不疗饥何苦吃。泉新火活费裁排，呼奴更挈铜瓶来。蜀客见之心逐逐，暂借纸窗休茧足。归欤家在淮源边，草魁可买无青钱。不办云腴供粥饮，空有束诗如束筍。青箬小分鹰爪香，江上拿舟当无引。《江上行三十首 其六》明代·邓云霄—罗袖倚青荷，新妆映碧波。声从香里度，知是采莲歌。《寿虞丞相 其十一》宋代·员兴宗—凌烟漫说古丹青，玉立堂堂耸大庭。仗内留班隆体貌，端门扈从看仪形。槐阴匝地中书静，榆塞无忧外户扃。乞与八荒安稳地，河沙一一是修龄。《春闺思（一作闺人春思）》唐代·王涯—愁见游空百尺丝，春风挽断更伤离。《为王允同题陈惟允画荆溪图》明代·虞堪—好山都在太湖西，满路风烟棘刺迷。华屋燕飞今在否，市桥官柳不胜题。《天生》清代·孙原湘—天不轻生是美人，每逢佳节始生辰。香偏耐冷霜为骨，影只宜秋月是神。肌雪愈添眉上翠，眼波微透意中春。玉杯浇取双红豆，不化湘梅定楚筠。《念奴娇（九日作）》宋代·姚述尧—山城秋好，正西风淅淅，登高时候。杖倚徘徊凝望处，翠叠万山如绣。云绕禾场，烽沈戎马，田野欢声凑。琴堂无事，何妨同泛香溜。《双楠送何致远归陕西二首 其二》宋代·张嵲—日落边城旌旆愁，汉家铁马正防秋。慇勤送子西征路，弩力班超万里侯。《樊江观梅》宋代·陆游—莫笑山翁老据鞍，探梅今夕到江干。半滩流水浸残月，一夜清霜催晓寒。倚醉更教重秉烛，怕寒元自怯凭栏。谁知携客芳华日，曾费缠头锦百端。《壬申元日》明代·张萱—玄黓涒滩乐足湛，转旋秘密少人参。从心自喜今馀五，不朽空惭未立三。笑看林花云漠漠，戏簪幡胜雪毵毵。芸香阁上人高枕，可是琅函五色蝉。《重九访徐哲明二首 其二》清代·曹家达—树拟兰成赋，家承子敬毡。每怀先正略，得似古人贤。兴到有高咏，秋来复几篇。东坡和陶作，当在菊花天。《过楚王店谒羽祠虞姬配焉》明代·皇甫汸—盖世雄图歇，千秋遗像存。云屯原此地，日暮已荒村。龙战曾无敌，天亡未可论。独怜丈夫恨，空傍美人魂。《闻杜鹃再韵》宋代·易士达—片片桃花下钓矶，声声杜宇暮春时。迩来夔峡多游子，正好从头唤取归。《题小景二首 其二》明代·梁元柱—信艇出荒矶，水声喧众壑。晴岚远岫明，乱石潮痕落。《白纻歌》清代·徐德音—羲和六辔回苍龙，长红小白纷作丛。纤枝绰约随流风，翩翩冶态如惊鸿。一寸眉峰晕春碧，酒潮欲上莲腮赤。热心拟化百枝镫，长倚君王照瑶席。《题桃花双燕图》清代·缪公恩—飞出乌衣王谢家，翻空掠地一双斜。雪销冰泮芹泥滑，莫逐东风觅落花。《九日鹤塘庄过黄耳祠次高进之韵六首 其二》明代·顾清—五亩园池六尺垣，清溪一曲正当门。鹤雏牛犊皆诗料，剩有美谈留子孙。《次师陈西干草堂韵》明代·王鏊—晏子家居不厌嚣，年来市贾识偏饶。窗禽晓下窥书案，门柳时来系钓桡。剩水尚纡吴子国，小山宁受越人招。红阑绿浪姑苏境，宝带西来第几桥。《张柔直知郡挽诗二首》宋代·李弥逊—金兰臭味百年期，生死那知欻两岐。路断束刍难寄恨，封成挂剑谩传悲。向来不诵凌云赋，此日休歌薤露诗。自愧千秋负良友，剩留清泪与君垂。《寄张文潜》宋代·徐积—不知今之人，谁识张县尉。勿问胸中事，但看面上气。所谓人英者，正是斯人辈。前年南郭中，文酒日夜会。一从舍我去，忽忽再逾岁。今兹岁且尽，为子吟不睡。起坐却就枕，伸头出纸被。约是三四更，老老抱双脚。此时吟正酣，声调不可却。春风起淮东，须臾到嵩洛。往往入子家，但子眠不觉。子觉将奈何，声尽情思多。上东门外路，洛水生春波。还我大松来，不用寄诗歌。《野屋》明代·何景明—野屋双飞燕子低，短檐千尺柳条齐。桃花片片红临水，小麦纤纤青映泥。《艳歌行 其一》明代·李攀龙—皎皎月中兔，罗网安得错。夫婿流宕子，翩翩长道路。上堂事舅姑，下堂力蚕作。日出行采桑，春风动纨素。不知何年少，踟蹰西北顾。请君且莫顾，黄金徒自误。黄金道路傍，谁当见国卿。《送沅清溪游江西》宋代·释元肇—桐庐山下水，彻底照人清。流向西江去，吟高旧日声。洪崖千丈雪，黄鹤一楼晴。知是何时到，随缘不算程。《山阳守吴子仁遗两鹤喜而赋诗二首 其二》宋代·孙觌—缟袂真仙驭，玄裳羽客衣。千年令威至，万里佐卿归。蹋雨青苔院，栖烟白板扉。萧条真老伴，相对两忘机。《送胡康老》宋代·王灼—胡公起三晋，才如山河雄。弊裘走上都，气压洛与嵩。岂无济时策，入对明光宫。战尘一飘荡，双影随疏蓬。虎符静为治，使节凛生风。所出毫末耳，照眼惊儿童。朅来堕闲冷，玉匣藏霜锋。忽买巫峡舟，飘飘指吴中。遥知迁擢近，黼座思夔龙。他时卧华省，清梦来巴邛。《祥光亭》宋代·陈洵直—金色辉祥发洞灵，是中日月久分精。煌煌烨烨常如在，却笑时人不眼明。《题汤海秋仪部诗卷》清代·李星沅—宦味间如许，浩歌空古今。风云郁奇抱，天海荡孤琴。与子三年别，相思燕树深。寒宵倍枨触，破壁有龙吟。《和苏适春雪八首》宋代·张耒—偏憎游骑香蹄污，最称佳人素手团。方丈老翁容膝外，出门四顾尽漫漫。《东斋似沈德方德中》元代·黄玠—日出东斋明，扶桑弄朝暾。皓皓曙色起，湛湛夜气存。倦客双远游，蹀足来清门。徘徊恋光影，妙契可忘言。《酬答柳宗言秀才见赠》唐代·张祜—南下天台厌绝冥，五湖波上泛如萍。江鸥自戏为踪迹，《壬午寒食日归玄园四首 其二》近代·张采庵—道出村之南，近见玄园树。园树已扶疏，高荫钓游处。入门寂寂春，一庭寒食雨。家人喜相视，登堂告慈母。慈母已白头，游子亦憔悴。摘菜具盘餐，烛光照情语。国难日以深，乱离撑肺腑。何事忽相触，惨淡羌村句。《怀王子启寓赣在兵围中已兼月矣 其一》明代·刘崧—南上记乘涛，千峰一郡高。共言坚可托，讵想战频鏖。危急输群策，艰虞倚二豪。亦知城有窦，柴也若为逃。《夜雨》唐代·杜甫—小雨夜复密，回风吹早秋。野凉侵闭户，江满带维舟。《杞人吟五首 其五》近代·宗远崖—今朝庐舍昨园田，人海洪波漫四延。耕地若非天上辟，来时真恐断炊烟。《杂剧·包待制三勘蝴蝶梦》元代·关汉卿—第一折（孛老上，云）老汉来到这长街市上，替三个孩儿买些纸笔。走的乏了，且坐一坐歇息咱。（净扮葛彪上，诗云）有权有势尽着使，见官见府没廉耻。若与小民共一般，何不随他带帽子？自家葛彪是也。我是个权豪势要之家，打死人不偿命，时常的则是坐牢。今日无甚事，长街市上闲耍去咱。（做撞孛老科，云）这老子是甚么人，敢冲着我马头？好打这老驴！（做打孛老死科，下）（葛彪云）这老子诈死赖我，我也不怕；只当房檐上揭片瓦相似，随你那里告来。（下）（副末扮地方上，云）王大、王二、王三在家么？（王大兄弟上，云）叫怎的？（地方云）我是地方，不知甚么人打死你父亲在长街上哩！（王大兄弟云）是真实？母亲，祸事了也！（哭科，王三云）我那儿也，打死俺老子！母亲快来！（正旦上，云）孩儿，为甚么大惊小怪的？（王三云）不知是谁打死了俺父亲也！（正旦云）呀，可是怎地来？（唱）【仙吕】【点绛唇】仔细寻思，两回三次，这场蹊跷事。走的我气咽声丝，恨不的两肋生双翅。【混江龙】俺男儿负天何事？拿住那杀人贼，我乞个罪名儿。他又不曾身耽疾病，又无甚过犯公私。若是俺软弱的男儿有些死活，索共那倚势的乔才打会官司！我这里急忙忙过六街、穿三市，行行里挠腮撧耳、抹泪揉眵。（做行见尸哭科，唱）【油葫芦】你觑那着伤处一埚青间紫，可早停着死尸。你可便从来忧念没家私，昨朝怎晓今朝死，今日不知来日事。血模糊污了一身，软答剌冷了四肢，黄甘甘面色如金纸，干叫了一炊时。【天下乐】救不活将咱没乱死！咱家私、自暗思，到明朝若是出殡时，又没他一陌纸，空排着三个儿，这正是家贫也显孝子。（王大兄弟云）母亲，人都说是葛彪打杀了俺父亲来。俺如今寻见那厮，扯到官偿命来！（下）（正旦唱）【那吒令】他本是太学中殿试，\"怎想他拳头上便死？今日个则落得长街上检尸。更做道见职官，俺是个穷儒士，也索称词。（葛彪上，云）自家葛彪。饮了几杯酒，有些醉了也。且回家中去来。（王大兄弟上，云）兀的不是那凶徒？拿住这厮！（做拿住科，云）是你打死俺父亲来？（葛彪云）就是我来，我不怕你！（正旦唱）【鹊踏枝】若是俺到官时，和您去对情词，使不着国戚皇亲、玉叶金枝；便是他龙孙帝子，打杀人要吃官司！（王大兄弟打葛死料，兄弟云）这凶徒装醉不起来。（正旦云）我试问他。（问科，云）哥哥，俺老的怎生撞着你，你就打死他？你如何推醉睡在地下不起来？则这般干罢了？你起来，你起来！呀，你兄弟可不打杀他也？（王三云）好也，我并不曾动手。（正旦云）可怎了也！（唱）【寄生草】你可便斟量着做，似这般甚意儿？你三人平昔无瑕疵，你三人打死虽然是，你三人倒惹下刑名事。则被这清风明月两闲人，送了你玉堂金马三学士。（做指葛彪科，唱）【金盏儿】想当时，你可也不三思？似这般逞凶撒泼干行止，无过恃着你有权势、有金资。则道是长街上妆好汉，谁想你血泊内也停尸！正是\"将军着痛箭，还似射人时\"。（王大兄弟云）这事少不的要吃官司。只是咱家没有钱钞，使些甚么？（正旦唱）【醉中天】咱每日一瓢饮、一箪食，有几双箸、几张匙；若到官司使钞时，则除典当了闲文字。（带云）便这等，也不济事。（唱）你合死呵今朝便死。虽道是杀人公事，也落个孝顺名儿。（净扮公人上，云）休教走了，拿住这杀人贼者！（正旦唱）【金盏儿】苦孜孜，泪丝丝，这场灾祸从天至，把俺横拖倒拽怎推辞！一壁厢碜可可停着老子，一壁厢眼睁睁送了孩儿。可知道\"福无重受日，祸有并来时\"。（公人云）杀人事，不同小可。咱见官去来。（正旦悲科，云）儿也！（唱）【后庭花】再休想跳龙门、折桂枝，少不得为亲爷遭横死。从来个人命当还报，料应他天公不受私。（带云）儿也，（唱）不由我不嗟咨，几回家看视，现如今拿住尔，到公庭责口词，下脑箍使拶子，这其间痛怎支？【柳叶儿】怕不待的一确二，早招承死罪无辞。（带云）儿也，（唱）你为亲爷雪恨当如是，便相次赴阴司，也得个孝顺名儿。（祗候云）快见官去罢。（正旦云）儿也，你每做下这事，可怎了也！（王大兄弟云）母亲，可怎了也？（正旦唱）【赚煞】为甚我教你看诗书、习经史？俺待学孟母三移教子。不能勾金榜上分明题姓氏，则落得犯由牌书写名儿。想当时，也是不得已为之。便做道审得情真，奏过圣旨，只不过是一人处死；须断不了王家宗祀，那里便灭门绝户了俺一家儿？（同下）第二折（张千领祗候排衙科，喝云）在衙人马平安！喏！（外扮包待制上，诗云）咚咚衙鼓响，公吏两边排。阎王生死殿，东岳摄魂台。老夫姓包名拯字希文，庐州金斗那四望乡老儿村人也。官拜龙图阁待制学士，正授开封府尹。今日升厅，坐起早衙。张千、分付司房，有合签押的文书，将来老夫签押。（张千云）六房吏典，有甚么合签押的文书？（内应科）（张千云）可不早说！早是酸枣县解到一起偷马贼赵顽驴。（包待制云）与我拿过来！(祗候押犯人跪科)(包待制云)开了那行枷者！兀那小厮，你是赵顽驴，是你偷马来？（犯人云）是小的偷马来。（包待制云）张千，上了长枷，下在死囚牢里去。（押下）（包待制云）老夫这一会儿困倦。张千，你与六房吏典，休要大惊小怪的，老夫暂时歇息咱。（张千云）大小属官，两廊吏典，休要大惊小怪的，大人歇息哩！（包做伏案睡做梦科，云）老夫公事操心，那里睡的到眼里？待老夫闲步游玩咱。来到这开封府厅后一个小角门，我推开这门。我试看者，是一个好花园也。你看那百花烂漫，春景融和。兀那花丛里一个撮角亭子，亭子上结下个蜘蛛罗网，花间飞将一个蝴蝶儿来，正打在网中。（诗云）包拯暗暗伤怀，蝴蝶曾打飞来。休道人无生死，草虫也有非灾。呀，蠢动含灵，皆有佛性。飞将一个大蝴蝶来，救出这蝴蝶去了。呀，又飞了一个小蝴蝶打在网中，那大蝴蝶必定来救他。……好奇怪也！那大蝴蝶两次三番只在花丛上飞，不救那小蝴蝶，扬长飞去了。圣人道：\"恻隐之心，人皆有之。\"你不救，等我救。（做放科）（张千云）喏，午时了也。（包待制做醒科，诗云）草虫之蝴蝶，一命在参差。撇然梦惊觉，张千报午时。张千，有甚么应审的罪囚，将来我问。（张千云）两房吏典，有甚么合审的罪囚，押上勘问。（内应科）（张千云）喏，中牟县解到一起犯人，弟兄三人，打死平人葛彪。（包待制云）小县百姓，怎敢打死平人？解到也未？（张千云）解到了也。（包待制云）与我一步一棍，打上厅来。（解子押王大兄弟上，正旦随上，唱）【南吕】【一枝花】解到这无人情御史台，元来是有官法开封府。把三个未发迹小秀士，生扭做吃勘问死囚徒。空教我意下踌躇，把不定心惊惧，赤紧的贼儿胆底虚。教我把罪犯私下招承，不比那小去处官司孔目。【梁州第七】这开封府王条清正，不比那中牟县官吏糊涂。扑咚咚阶下升衙鼓，唬的我手忙脚乱，使不得胆大心粗；惊的我魂飞魄丧，走的我力尽筋舒。这公事不比寻俗，就中间担负公徒。嗨、嗨、嗨，一壁厢老夫主在地停尸；更、更、更，赤紧地子母每坐牢系狱；呀、呀、呀，眼见的弟兄每受刃遭诛。早是怕怖，我向这屏墙边侧耳偷睛觑：谁曾见这官府？则今日当厅定祸福，谁实谁虚？（正旦同众见官跪科，张千云）犯人当面。（包待制云）张千，开了行枷，与那解子批回去。（做开枷科）（王三云）母亲、哥哥，咱家去来。（包待制云）那里去？这里比你那中牟县那！张千，这三个小厮是打死人的，那婆子是甚么人？必定是证见人；若不是呵，敢与这小厮关亲？兀那婆子，这两个是你甚么人？（正旦云）这两个是大孩儿。（包待制云）这个小的呢？（正旦云）是我第三的孩儿。（包待制云）噤声！你可甚治家有法？想当日孟母教子，居必择邻；陶母教子，剪发待宾；陈母教子，衣紫腰银。你个村妇教子，打死平人。你好好的从实招了者！（正旦唱）【贺新郎】孩儿每万千死罪犯公徒。那厮每情理难容，俺孩儿杀人可恕。俺穷滴滴寒贱为黎庶，告爷爷与孩儿每做主。这三个自小来便学文书，他则会依经典、习礼义，那里会定计策、厮亏图？百般的拷打难分诉。岂不闻\"三人误大事，六耳不通谋\"？（包待制云）不打不招。张千，与我加力打者！（正旦悲科，唱）【隔尾】俺孩儿犯着徒流绞斩萧何律，枉读了恭俭温良孔圣书。拷打的浑身上怎生觑！打的来伤筋动骨，更疼似悬头刺股。他每爷饭娘羹，何曾受这般苦！（包待制云）三个人必有一个为首的。是谁先打死人来？（王大云）也不于母亲事，也不干两个兄弟事，是小的打死人来。（王二云）爷爷，也不干母亲事，也不干哥哥、兄弟事，是小的打死人来。（王三云）爷爷，也不干母亲事，也不干两个哥哥事，是他肚儿疼死的，也不于我事。（正旦云）并不干三个孩儿事。当时是皇亲葛彪先打死妾身夫主，妾身疼忍不过，一时乘忿争斗，将他打死。委的是妾身来！（包待制云）胡说！你也招承，我也招承，想是串定的。必须要一人抵命。张千，与我着实打者！（正旦唱）【斗虾蟆】静巉巉无人救，眼睁睁活受苦，孩儿每索与他招伏。相公跟前拜复：那厮将人欺侮，打死咱家丈夫。如今监收媳妇，公人如狼似虎，相公又生嗔发怒。休说麻槌脑箍，六问三推不住；勘问有甚数目，打的浑身血污！大哥声冤叫屈，官府不由分诉；二哥活受地狱，疼痛如何担负；三哥打的更毒，老身牵肠割肚。这壁厢那壁厢犹犹豫豫，眼眼厮觑；来来去去，啼啼哭哭。则被你打杀人也待制龙图！可不道\"儿孙自有儿孙福\"！难吞吐，没气路，短叹长吁；愁肠似火，雨泪如珠。（包待制云）我试看这来文咱。（做看科，云）中牟县官好生糊涂！如何这文书上写着\"王大、王二、王三打死平人葛彪？\"这县里就无个排房吏典？这三个小厮必有名讳；便不呵，也有个小名儿。兀那婆子，你大小厮叫做甚么？（正旦云）叫做金和。（包待制云）第二的小厮叫做甚么？（正旦云）叫做铁和。（包待制云）这第三个呢？（正旦云）叫做石和。（王三云）尚！(包待制云)甚么尚？（王三云）石和尚。（包待制云）嗨，可知打死人哩！庶民人家，取这等刚硬名字！敢是金和打死人来？（正旦唱）【牧羊关】这个是金呵，有甚么难熔铸？（包待制云）敢是石和打死人来？（正旦唱）这个石呵，怎做的虚？（包待制云）敢是铁和打死人来？（正旦唱）这个便是铁呵，怎当那官法如炉？（包待制云）打这赖肉顽皮。（正旦唱）非干是孩儿每赖肉顽皮，委的衔冤负屈。（包待制云）张千，便好道\"杀人的偿命，欠债的还钱\"。把那大的小厮，拿出去与他偿命。（正旦唱）眼睁睁难搭救，簇拥着下阶除。教我两下里难顾瞻，百般的没是处。（云）包待制爷爷，好葫芦提也！（包待制云）我着那大的儿子偿命，兀那婆子说甚么？（张千云）那婆子手扳定枷梢说：包待制爷爷葫芦提。（包待制云）那婆子他道我葫芦提？与我拿过来！（正旦跪料）（包待制云）着你大儿子偿命，你怎生说我葫芦提？（正旦云）老婆子怎敢说大人葫芦提，则是我孩儿孝顺，不争杀坏了他，教谁人养活老身？（包待制云）既是他母亲说大小厮孝顺，又多邻家保举，这是老夫差了。留着大的养活他。张千，着第二的偿命。（正旦唱）【隔尾】一壁厢大哥行牵挂着娘肠肚，一壁厢二哥行关连着痛肺腑。要偿命，留下孩儿，宁可将婆子去。似这般狠毒，又无处告诉，手扳定枷梢叫声儿屈。（云）包待制爷爷好葫芦提也！（包待制云）又做甚么大惊小怪的？（张千云）那婆子又说老爷葫芦提。（包待制云）与我拿过来！（正旦跪科）（包待制云）兀那婆子，将你第二的小厮偿命，怎生又说我葫芦提？（正旦云）怎敢说爷爷葫芦提，则是第二的小厮会营运生理，不争着他偿命，谁养活老婆子？（包待制云）着大的偿命，你说他孝顺；着第二的偿命，你说他会营运生理；却着谁去偿命？（王三自带枷科）（包待制云）兀那厮做甚么？（王三云）大哥又不偿命，二哥又不偿命，眼见的是我了，不如早做个人情。（包待制云）也罢。张千，拿那小的出去偿命。（做推转科）（包待制云）兀那婆子，这第三的小厮偿命，可中么？（正旦云）是了。可不道\"三人同行小的苦\"。他偿命的是。（包待制云）我不葫芦提么？（正旦云）爷爷不葫芦提。（包待制云）噤声！张千，拿回来！争些着婆子瞒过老夫。眼前放着个前房后继，这两个小厮，必是你亲生的；这一个小厮，必是你乞养来的螟蛉之子，不着疼热，所以着他偿命。兀那婆子，说的是呵，我自有个主意；说的不是呵，我不道饶了你哩！（正旦云）三个都是我的孩儿，着我说些甚么？（包待制云）你若不实说，张千，与我打着者！（正旦云）大哥、二哥、三哥，我说则说，你则休生分了。（包待制云）这大小厮，是你的亲儿么？（正旦唱）【牧羊关】这孩儿虽不曾亲生养，却须是咱乳哺。（包待制云）这第二的呢？（正旦唱）这一个偌大小，是老婆子抬举。（包待制云）兀那小的呢？（正旦打悲科，唱）这一个是我的亲儿，这两个我是他的继母。（包待制云）兀那婆子，近前来。你差了也，前家儿着一个偿命，留着你亲生孩儿养活你可不好那！（正旦云）爷爷差了也！（唱）不争着前家儿偿了命，显得后尧婆忒心毒。我若学嫉妒的桑新妇，不羞见那贤达的鲁义姑！（包待制云）兀那婆子，你还着他三人心服，果是谁打死人来？（正旦唱）【红芍药】浑身是口怎支吾？恰似个没嘴的葫芦。打的来皮开肉绽损肌肤，鲜血模糊，恰浑似活地狱。三个儿都教死去。你都官官相为倚亲属，更做道国戚皇族。（做打悲科，唱）【菩萨梁州】大哥罪犯遭诛，二哥死生别路，三哥身归地府，干闪下我这老孽身躯！大哥孝顺识亲疏，二哥留下着当门户，第三个哥哥休言语，你偿命正合去。常言道\"三人同行小的苦\"，再不须大叫高呼。（包待制云）听了这婆子所言，方信道\"良贾深藏若虚，君子盛德，容貌惹愚\"。这件事，老夫见为母者大贤，为子者至孝。为母者与陶孟同列，为子者与曾闵无二。适间老夫昼寐，梦见一个蝴蝶坠在蛛网中，一个大蝴蝶来救出；次者亦然；后来一小蝴蝶亦坠网中，大蝴蝶虽见不救，飞腾而去。老夫心存恻隐，救这小蝴蝶出离罗网。天使老夫预知先兆之事，救这小的之命。（词云）恰才我依条犯法分轻重，不想这分外却有别词讼。杀死平人怎干休？莫言罪律难轻纵。先教长男赴云阳，为言孝顺能供奉。后教次子去餐刀，又言营运充日用。我着那最小的幼男去当刑，他便欢喜紧将儿发送。只把前家儿子苦哀矜，倒是自己亲儿不悲痛。似此三从四德可褒封，贞烈贤达宜请俸。忽然省起这事来，天使游魂预惊动。三个草虫伤蛛丝，何异子母官司向谁控。三番继母弃亲儿，正应着午时一枕蝴蝶梦。张千，把一干人都下在死囚牢中去！（正旦慌向前扯科，唱）【水仙子】则见他前推后拥厮揪捽，我与你扳住枷梢高叫屈。眼睁睁有去路无回路，好教我百般的没是处。这窝儿便死待如何？好和弱随将去，死共活拦当住，我只得紧指住在服。（张千推旦科，押三人下）（正旦唱）【黄钟尾】包龙图往常断事曾着数，今日为官忒慕古。枉教你坐黄堂、带虎符，受荣华、请俸禄。俺孩儿好冤屈，不睹事下牢狱。割舍了待泼做：告都堂、诉省部；撅皇城、打怨鼓；见銮舆、便唐突。呆老婆唱今古，又无人肯做主，则不如觅死处，眼不见鳏寡孤独；也强如没归着，痛煞煞、哭啼啼、活受苦！（下）（包待制云）张千，你近前来，可是恁的……（张千云）可是中也不中？（包待制云）贼禽兽，我的言语，可是中也不中！（诗云）我扶立当今圣明主，欲播清风千万古。这些公事断不开，怎坐南衙开封府。（同下）第三折（张千同李万上，诗云）手执无情棒，怀揣滴泪钱。晓行狼虎路，夜伴死尸眠。自家张千便是。有王大、王二、王三下在死囚牢中。与我拿将他三人出来！（王大、王二上，云）哥哥可怜见！（张千云）别过枷梢来，打三下杀威棒！（打三下科，云）那第三个在那里？（王三上，云）我来了！（张千云）李万，抬过押床来，丢过这滚肚索去扯紧着！（做扯科，三人叫科。张千云）李万，你家去吃饭，我看着。则怕提牢官来。（李万下）（正旦上，云）我三个孩儿都下在死囚牢中，我叫化了些残汤剩饭，送与孩儿每吃去。（唱）【正宫】【端正好】遥望着死囚牢，恰离了悲田院，谁敢道半步俄延！排门儿叫化都寻遍，讨了些泼剩饭和杂面。【滚绣球】俺孩儿本思量做状元，坐琴堂、请俸钱。谁曾遭这般刑宪，又不曾犯\"五刑之属三千\"。我不肯吃、不肯穿，烧地卧、炙地眠，谁曾受这般贫贱！正按着陈婆婆古语常言，他须\"不求金玉重重贵，却甚儿孙个个贤\"，受煞熬煎。（做到牢门科，云）这里是牢门首，我拽动这铃索者。（张千云）则怕是提牢官来。我开开这门，看是谁拽动铃索来？（正旦云）是我拽来。（张打科，云）老村婆子，这是你家里！你来做甚么？（正旦云）我与三个孩儿送饭来。（张千云）灯油钱也无，冤苦钱也无；俺吃着死囚的衣饭，有钞将些来使；（正旦云）哥哥可怜见，一个老的被人打死了，三个孩儿又在死囚牢内，老身吃了早晨，无了晚夕，前街后巷叫化了些残汤剩饭，与孩儿每充饥。哥哥只可怜见！（唱）【倘秀才】叫化的剩饭重煎再煎，补衲的破袄儿翻穿了正穿。（云）哥哥，则这件旧衣服送你罢！（唱）有这个旧褐袖，与哥哥且做些冤苦钱。（张千云）我也不要你的。（正旦唱）谢哥哥相觑当，厮周全，把孩儿每可怜。（张千云）罪已问定也，救不的了。（正旦唱）【脱布衫】争奈一家一计，肠肚萦牵；一上一下，语话熬煎；一左一右，把孩儿顾恋；一捋一把，雨泪涟涟。【醉太平】数说起罪愆，委实的衔冤，我这里烦烦恼恼怨青大，告哥哥可怜。他三个足丢没乱眼脑剔抽秃刷转，依柔乞煞手脚滴羞笃速战；迷留没乱救他叫破俺喉咽，气的来前合后偃。（张千云）放你进来，我掩上这门。（正旦进见科，云）兀的不是我孩儿！（做悲科）（王大云）母亲，你做甚么来？（正旦云）我与你送饭来。（正旦向张千云）哥哥，怎生放我孩儿吃些饭也好！（张千云）你没手？兀那婆子，喂你那孩儿。（正旦喂王大、王二科，唱）【笑和尚】我、我、我两三步走向前，将、将、将把饭食从头劝，我、我、我一匙匙都抄遍；你、你、你胡噎饥，你、你、你润喉咽。（王三云）娘也，我也吃些儿。（正旦唱）石和尚好共歹一口口刚刚咽。（旦做倾饭料，云）大哥，这里有个烧饼，你吃，休教石和看见。二哥，这里有个烧饼，你吃，休教石和看见。（唱）【叨叨令】叫化的些残汤剩饭，那里有重罗面！你不想堂食玉酒琼林宴，想当初长枷钉出中牟县，却不道布衣走上黄金殿。兀的不苦杀人也么哥！兀的不苦杀人也么哥！告你个提牢押狱行方便。（云）大哥，我去也，你有甚么说话？（王大云）母亲，家中有一本《论语》，卖了替父亲买些纸烧。(正旦云）二哥，你有甚么话说？（王二云）母亲，我有一本《孟子》，卖了替父亲做些经忏。（王三哭云）我也没的吩咐你，你把你的头来，我抱一抱。（正旦出科）（张千云）兀那婆子，你要欢喜么？（正旦云）我可知要欢喜哩！（张千入牢科，云）那个是大的？（王大云）小人是大的。（张千云）放水火！（王大做出科）（张千云）兀那婆子，你这大的孝顺，保领出去养活你，你见了这大的儿子，你欢喜么？（正旦云）我可知欢喜哩！（张千云）我着你大欢喜！（做入牢科，云）那个是第二的？（王二云）小人便是。（张千云）起来，放水火！（做放出科）（张千云）兀那婆子，再与你这第二的，能营运养活你。（正旦云）哥哥，那第三个孩儿呢？（张千云）把他盆吊死，替葛彪偿命去。明日早墙底下来认尸。（正旦悲科，唱）【上小楼】将两个哥哥放免，把第三的孩儿推转；想着我咽苦吞甘，十月怀耽，乳哺三年。不争教大哥哥、二哥哥身遭刑宪，教人道桑新妇不分良善。【幺篇】你本待冤报冤，倒做了颠倒颠。岂不闻杀人偿命，罪而当刑，死而无怨。（做看王三科，唱）若是我两三番将他留恋，教人道后尧婆两头三面。（王大、王二云）母亲，我怎舍得兄弟也！（正旦云）大哥、二哥家去来，休烦恼者！（唱）【快活三】眼见的你两个得生天，单则你小兄弟丧黄泉。（做觑王三悲科，唱）教我扭回身，忍不住泪涟涟。（王大、王二悲科）（正旦云）罢、罢、罢，但留的你两个呵，（唱）他便死也我甘心情愿。【朝天子】我可便可怜孩儿忒少年，何日得重相见？不争将前家儿身首不完全，枉惹得后代人埋怨。我这里自推自攧到三十余遍，畅好是苦痛也么天！到来日一刀两段，横尸在市廛，再不见我这石和面。【尾煞】做爷的不曾烧一陌纸钱，做儿的又当了罪愆，爷和儿要见何时见？若要再相逢一面，则除是梦儿中咱子母团圆。（王大、王二随下）（王三云）张千哥哥，我大哥、二哥都那里去了？（张千云）老爷的言语，你大哥、二哥都饶了，着养活你母亲去；只着你替葛彪偿命。（王三云）饶了我两个哥哥，着我偿命去，把这两面枷我都带上。只是我明日怎么样死？（张千云）把你盆吊死，三十板高墙丢过去。（王三云）哥哥，你丢我时放仔细些，我肚子上有个疖子哩！（张千云）你性命也不保，还管你甚么疖子！（王三唱）【端正好】腹揽五车书，（张千云）你怎么唱起来？（王三云）是曲尾。（唱）都是些《礼记》和《周易》。眼睁睁死限相随，指望待为官为相身荣贵，今日个毕罢了名和利。【滚绣球】包待制比问牛的省气力，俺父亲比那教子的少见识，俺秀才每比那题桥人无那五陵豪气。打的个遍身家鲜血淋漓，包待制又葫芦提，令史每装不知。两边厢列着祗候人役，貌堂堂都是一伙洒肏娘的！隔牢撺彻墙头去，抵多少平空寻觅上天梯。(带云)张千，（唱）等我肏你奶奶歪屄！（张千随下）第四折（王三背赵顽驴尸上，伏定）（王大、王二上，云）咱同母亲寻三哥尸首去来。母亲行动些！（正旦上，云）听的说石和孩儿盆吊死了，他两个哥哥抬尸首去了。我叫化了些纸钱，将着柴火燃埋孩儿去呵！（唱）【双调】【新水令】我从未拔白悄悄出城来，恐怕外人知大惊小怪。我叫化的乱烘烘一陌纸，拾得粗坌坌几根柴。俺孩儿落不得席卷椽抬，谁想有这一解！（打悲科，云）孩儿呵！（唱）【驻马听】想着你报怨心怀，和那横死爷相逢在分界牌。（带云）若相见时呵，（唱）您两个施呈手策，把那杀人贼推下望乡台！黑洞洞天色尚昏霾，静巉巉迥野荒郊外，隐隐似有人来，觑绝时教我添惊骇。（王大、王二背尸上，云）母亲那里？这不是三哥尸首？（旦做认悲科，唱）【夜行船】慌急列教咱观了面色，血模糊污尽尸骸。我与你慌解下麻绳，急松开衣带，您疾忙向前来扶策。【挂玉钩】你与我揪住头心掐下颏，我与你高阜处招魂魄。石和哎，贪慌处将孩儿落了鞋，你便叫煞他、怎得他瞅睬？空教我闷转加、愁无奈，只落得哭哭啼啼、怨怨哀哀。（带云）石和孩儿呵！（唱）【沽美酒】我将这老精神强打拍，小名儿叫的明白，你个孝顺的石和安在哉？则被他抛杀您奶奶，教我空没乱把地皮掴。【太平令】空教我哭啼啼自敦自摔，百般的唤不回来。也是我多灾多害，急煎煎不宁不耐。（云）石和孩儿呵！（王三上，应云）我在这里！（正旦唱）教我左猜、右猜，不知是那里应来？呀，莫不是山精水怪！（王三上，云）母亲，孩儿来了。（正旦慌科，云）有鬼，有鬼！（王三云）母亲休怕，是石和孩儿，不是鬼。（正旦唱）【风人松】我前行他随后赶将来，唬的我撧耳挠腮。教我战笃速忙把孩儿拜，我与你收拾垒七修斋。（王三云）母亲，我是人。（正旦唱）不是鬼疾言个皂白，怎免得这场灾？（王三云）包爷爷把偷马贼赵顽驴盆吊死了，着我拖他出来，饶了你孩儿也。（正旦唱）【川拨棹】这场灾，一时间命运衰；早则解放愁怀，喜笑盈腮。我则道石沉大海！（云）大哥、二哥，您两个管着甚么哩？（唱）这言语休见责。（云）您两个好不仔细。抬这尸首来做甚？（唱）【殿前欢】孩儿，你也合把眼睁开，却把谁家尸首与我背将来？也不是提鱼穿柳欢心大，也不是鬼使神差。虽然道死是他命该，你为甚无妨碍？（王三云）孩儿知道没事，是包爷爷吩咐教我背出来的。（正旦唱）常言道\"老实的终须在\"！把错抬的尸首，你与我土内藏埋。（包待制冲上，云）你怎生又打死人？（正旦慌科）（包待制云）你休慌莫怕。他是偷马的赵顽驴，替你偿葛彪之命。你一家儿都望阙跪者，听我下断：（词云）你本是龙袖娇民，堪可为报国贤臣。大儿去随朝勾当，第二的冠带荣身。石和做中牟县令，母亲封贤德夫人。国家重义夫节妇，更爱那孝子顺孙。今日的加官赐赏，一家门望阙沾恩。（正旦同三儿拜谢科，云）万岁，万岁，万万岁！（唱）【水仙子】九重天飞下纸赦书来，您三下里休将招状责，一齐的望阙疾参拜。愿的圣明君千万载，更胜如枯树花开。捱了些脓血债，受彻了牢狱灾，今日个苦尽甘来。【鸳鸯煞】不甫能黑漫漫填满这沉冤海，昏腾腾打出了迷魂寨；愿待制位列三公，日转千阶。畅道娘加做贤德夫人，儿加做中牟县宰，赦得俺一家儿今后都安泰。且休提这恩德无涯，单则是子母团圆，大古里彩！题目葛皇亲挟势行凶横赵顽驴偷马残生送正名王婆婆贤德抚前儿包待制三勘蝴蝶梦《王乐斋以幕府劄从戎索诗为赋》明代·孙传庭—文雅风流已足观，援弓上马亦桓桓。不因有意麒麟阁，安得无端鵔鸃冠。匕首久从燕赵把，刀头莫向斗牛看。自惊儒服兵机见，知尔应登大将坛。《无题 其一》宋代·陈允平—鲛绡帘捲锦屏开，弱柳丝丝拂吹台。闲品琵琶不成调，落花飞趁晓风来。《寒食日儿辈游尼庵戏作》宋代·张嵲—杂英满树春欲过，修竹参云万余个。头陀云顶出迎宾，恐是当时刘铁磨。《卧疾秋郊杂咏》明代·王跂—自卧幽林白雁来，两看圆月破苍苔。美人晓隔葭枝露，村酿宵寒柳癭杯。山叶摇摇待黄落，溪花冉冉退红开。愁心正似归栖鸟，每到斜阳有一回。《瞻泛舟禅师塔》当代·胡云飞—将军杀伐归，独与禅师友。长夜一局棋，萧闲二衰叟。斯人奄物化，伽蓝为陇亩。唯兹一浮屠，相接千载后。黄叶覆台基，檐端生麦莠。砖墙饱风沙，摩之砺人手。寒日射飞尘，历历透窗牖。石棂折几处，碣文竟何有。无语绕三匝，顾我亦速朽。归途熟柿落，村院闻鸡狗。《中秋饮姚氏园亭》明代·叶春及—名园佳节到柴扃，词客开筵集草亭。碧海月从今夕好，清秋人似旧年经。病逢金谷还杯盏，夜转银河落户庭。何事羽衣蟾阙上，桂团风露正泠泠。《续梅花百咏 其五十一 蜡梅》清代·陶德勋—标标骨格服黄裳，不比春花异样妆。藉同名园谁得似，独留金瓣散寒香。《望江南》宋代·吴潜—家山好，底事尚忘归。但我辞荣还避辱，从渠把是却成非。跳出世关机。《镜园秋集同用闻山二字　白露前二日 其二》明代·邓云霄—鸥鸟还输隐吏閒，馀酣矶畔漱潺湲。坐来白石清流里，疑到三湘七泽间。夕网鱼虾翻几案，秋风蒪脍忆乡关。扁舟径可如张翰，词赋何须学子山。《和任宰元绍见寄十首以归来问信湖山抚摩松菊》宋代·吴芾—开门无一事，终日饱看山。石罅鸣流水，翻惊响佩环。《赠碧落和讲主·金朝》李俊民—萧萧古寺掩松关，雨后无人草木闲。埽地家风谁举似，我师特特为开山。《护花》清代·刘师恕—花开笑春风，却被风吹落。自无坚贞性，但怨风轻薄。赖有护花幡，众芳得所托。恐此亦偶然，莫使矜灼灼。《避乱丁丑》近代·常燕生—避乱初迁室，辞官更入山。共携家国泪，来上北南关。野鸟殊寥落，溪云任住还。岂知天地外，兵火满人寰。《浣溪沙 添雪斋来津六首 其一》当代·程滨—恰是长空夜影青。一帘神雨护娉婷。老夫隔雨认精灵。收拾情怀成一梦，氤氲变相破三更。床前古佛尚燃灯。《浣溪沙》宋代·张纲—腊日银罂翠管新。潘舆迎腊庆生辰。卷帘花簇锦堂春。百和宝薰笼瑞雾，一声珠唱驻行云。流霞深劝莫辞频。《为姜勉中兄弟题谏草楼》清代·孙蕙—杖血曾闻溅汉廷，孤忠旅望海云青。难回国步逃吴市，易了家缘问敬亭。失序雁鸿天漠漠，经时薇蕨雨冥冥。空馀十二封章在，梦绕铜驼几涕零。《山楼夜雨》明代·戴王言—松间新雨急，楼外暝烟稀。宿鸟惊林乱，鸣蛩入牖飞。泉添秋涧响，风起夜灯微。爽气油然惬，焚香坐掩扉。《观钱陈群书赵孟頫耕织图诗屏题句》清代·弘历—侍臣归老此居停，烟雨楼中书素屏。悉我重耕还重织，岂其如画竟如铭。深惟衣食求民瘼，讵止湖山悦性灵。无逸尔知曾染翰，嘉兹金镜效张龄。《张文通以诗觅小桃走笔依韵和答》宋代·强至—名园闻说洛阳春，金谷前无石季伦。第一牡丹应惯见，怜君翻作觅花人。《前溪》明代·吴鼎芳—野风迎白衲，随步已前溪。落日在流水，远山青不齐。花寒聊自軃，鸟倦偶然啼。何处茶烟起，渔舟系竹西。《寄题淳安陈令君读书林》宋代·吴儆—能吏事深刻，商利谨毫釐。俗吏趋期会，簿书自羁縻。寥寥弦歌声，千古空余思。还淳山水邑，令君丘壑姿。邑民本无事，君亦何所为。治已物自治，化行风荐移。君复何所欲，读书常不足。拄腹五千卷，插架三万轴。曾未出毫芒，万室已蒙福。堂东松竹林，昔时閟荒榛。堂中灯烛光，昔时照红裙。今何声吾伊，萧萧风雨晨。问君有社稷，亦复有人民。奈何独自苦。学道则爱人。《监纪示游粤诗》清代·顾炎武—知君前自广州来，泷水孤云万壑哀。两路攻虔皆不下，一军守岭竟空回。同时金李多骁将，遗事江山只战台。独有临风憔悴客，新诗吟罢更徘徊。《题画》元代·邾经—隐者山林得静便，松风不动兴悠然。竟将尘事抛身外，只许泉声到耳边。《春日偶成》当代·周恩来—极目青郊外，烟霾布正浓。中原方逐鹿，博浪踵相踪。《百香诗 其八十二 初夏》元代·郭居敬—深院沉沉午漏长，画栏西畔看鸳鸯。小池水满薰风细，已有新荷一叶香。《宴哈萨克陪臣作》清代·弘历—哈萨陪臣候起居，优恩锡宴示荣诸。徐闻壶漏迟金狄，不藉琼筵命象胥。塞限寒门帝京到，风来暑节晓凉舒。时和武定遐方顺，惟励谦冲凛执虚。《回思前情复叠和一首三呈苗公吟豪哂政》近代·聂绀弩—八句诗留写字台，冤哉两度扑空来。不知黄老无名火，销得青山几担柴。嗟我失迎果遗憾，把诗环诵此奇才。夜深忙和思聊赎，末字偏逢险韵埃。《冒雪过苏筑》明代·释函可—所思何必远，挟卷过西邻。相见亦无为，自然不厌频。犬迎遥识面，雪下尽随身。此日倍萧飒，烧泉意甚真。《艳曲八首 其二》明代·何景明—日出洛城里，歌钟起四邻。朝游桃李蹊，暮踏车马尘。游丝罥白日，冉冉愁阳春。《昌平道中晚作》明代·林应亮—岁晚昌平道，千官历翠微。霜封阴殿瓦，云染祀臣衣。骑火通幽谷，岩钟散御帏。仙游忆空乐，杳杳六龙飞。《雪》清代·弘历—暮霭隐寒舂，银花缀碧松。鬖髿绵入夜，酝酿恰宜冬。扣砌听逾积，瑶林想欲封。诗裁思白战，节候应黄钟。《寿嫩庵赵先生十首》宋代·陈元晋—开济平生学，忠精一寸心，时危添白发，意远寄清吟。河洛风埃满，江湖岁月深。眼明天柱壮，氵霝}渌对渠斟。《晓望》唐代·杜甫—白帝更声尽，阳台曙色分。高峰寒上日，叠岭宿霾云。《咏槟榔》当代·陈振家—端妍娟巧立亭亭，窈窕腰肢见性形。弄月高舒摩斗掌，逗风轻展拂云翎。鱼峰山上俏三姐，西子湖边伶小青。检点少年花下侣，依稀倩影忆曾经。《祝握卿陈先生五十四》清代·吴景中—衍数添筹又四春，彤弧高挂醉良辰。德星瑞应传贤裔，寿考休徵见老人。四序孟秋逢月庆，三元中气蕴天真。从兹万景澄清日，争看华堂舞綵频。《蓉湖春泛》清代·王元铸—小金山寺露芸窗，隐约花枝照画艭。湖上鸳鸯三十六，夕阳影里尽成双。《咏史上·尚父伯夷》宋代·陈普—春来秋叶在枯枝，底用端蓍更指龟。二老东来元并辔，马前何害不相知。《送厉宗上人》唐代·贾岛—拥策背岷峨，终南雨雪和。漱泉秋鹤至，禅树夜猿过。《别李年兄》明代·袁宏道—经年何事远庭闱，走马弹冠意总非。白发自难千里别，青山岂为一身归。罗浮萑下迎仙舫，锦石花疏间綵衣。我亦思家去未得，因君魂傍故园扉。《正德乙亥官舫载笼锦钱鸡倒挂鸟孔雀通臂黑猴诸禽兽上献记事一首》明代·黄省曾—奇兽炎洲远，珍禽天府收。他时露囿乐，今日画船留。携笼烦上将，给食走诸侯。鸾凤徒高举，麒麟不可俦。入朝宜狎象，放苑只亲鸥。万岁应栖翼，三松恐挂猴。文华须寂寞，太液转夷犹。宠极心何似，恩殊身莫酬。周王有台沼，愧尔鹿呦呦。《早离永明晚抵江华道中》宋代·江朝议—舍车跨马喜新晴，倍风旌旗照眼明。顾我未能流美化，邦人何事喜相迎。《烛影摇红》清代·杨芳灿—孤棹邅回，湿云如梦吴天瞑。一弯新月到芦花，晴雪寒无影。离思悤悤未定。更那堪、漏长人静。倚舷凝眺，山澹无姿，水明生晕。怊怅冬郎，已凉天气江南恨。冷蛩哀雁搅馀思，泪点青衫凝。拌向旗亭酩酊。奈愁思、易催人醒。为秋销瘦，诗号秋怀，赋题秋兴。《伤春词十二首 其九》清代·张洵佳—寒灯挑尽又回肠，愁里清宵细细长。不信阴阳成懵懂，每逢风雨倍凄凉。六州铸铁终成错，一笑拈花尚带香。知否西窗今夜月，有人和泪话萧娘。《戏为九绝句 其四》近代·程千帆—碎叶方舆考独精，谪仙降诞史分明。名城早拂唐旌旆，小丑雌黄枉肆情。《赋得月照冰池》唐代·叶季良—霁夕云初敛，栖娥月未亏。圆光生碧海，素色满瑶池。《钱易赴蕲春》宋代·杨亿—名重星垣试，官闲月寺中。竹符千里郡，花浪一帆风。尘隙驹從度，霞觞酒莫空。公堂封笔塚，郵舍递诗筒。骚客休怀楚，词臣合薦雄。长庚谪仙骨，须入抃鼇宫。《偶作风候写生二十四册各题以诗 其二十 麦花》清代·弘历—休誇紫晕与红酣，麦子花时秀色含。不共群芳争艳丽，香风饼饵绿畴南。《泥雨早朝》宋代·刘敞—云气卷舒东复西，月华明晦晓兼迷。正怜盛服坐假寐，何处苍蝇来误鸡。高卧山林劳梦想，出门冠带混涂泥。人间气味故易厌，岂若从容归治畦。《舟上连州 其五》明代·屈大均—乱流争一壑，风傍水门多。石势随云落，滩声杂雨过。只须秋月好，终奈暮猿何。不寐同渔父，洲边弄芰荷。《游广西北流白沙洞》明代·詹梦魁—勾漏自幽绝，白沙还太奇。梯危惊诡幻，洞邃更迷离。九转空丹灶，千年剩墨题。尘缘惭未了，敢借石床栖。《己巳元宵种松庆母生初》宋代·释居简—白发生初庆此朝，手移松桂上岧峣。要知雪操寒尤劲，长伴庭萱老不彫。牲养独惭亏夙志，綵衣犹记舞元宵。旋添万本青青色，小作寒江涨怒潮。《过彭泽 其一》明代·夏良胜—元亮作官还爱菊，好声嬴得刊于竹。彭泽千年留故名，更有何人武芳独。《梦断》当代·何永沂—炉炼金睛四十秋，梦中说梦已无忧。曹瞒拔剑原多事，一句“阳谋”百万头。《对酒抒怀简都门故人八章 其八》清代·姚燮—措就衣粮事不侵，坐禅密室有閒心。多朋细作家珍数，旧事新从日录寻。抽蜺贯胸防变想，借蝇拥鼻笑痴吟。抒怀且付长鸿去，醉里山川落照深。《浸碧亭月夜》宋代·葛绍体—夜半横空一片云，云边明月带疎星。松关露重惊飞鹊，荷渚风轻低度萤。粟缀嫩黄怀老圃，酒篘新绿见虚亭。秋吟不作相思调，许我西湖伴醉醒。《续李舒园元沪读郁离子诗十二首 其十一》清代·张晋—汪罔资食兽，不能俯而捕。僬侥资食蜩，不能仰而取。相率扣帝娲，喋喋诉厥苦。帝娲太息言，是非吾能与。大块造汝形，原不分细巨。口鼻与耳目，心腹与肠腑。长亦无所减，短亦无所补。长短贵善用，此论足千古。核仁虽幺微，枝干若可睹。卵壳即块冥，中亦含毛羽。核仁及卵壳，为之是在汝。《赠中军旧识》明代·徐渭—偶叨书记混名流，况遇将军是旧游。旅次关心供楚桂，军中留客唱凉州。夜寒牙帐城乌集，春尽营门海气收。万里虎头方食肉，书生抱笔不须投。《次曲江先寄太守刘宜翁五首 其四》宋代·郭祥正—学佛学仙君自悟，多愁多病我难任。兵厨酒熟青梅小，且置玄谈伴醉吟。《次韵酬黄旭东》清代·林朝崧—曲体中郎爱女情，刀圭施药到柴荆。窗前远岫吟秋爽，篱下閒花坐月明。戛玉诗篇工斗捷，悬壶方术久传名。青年队里如君少，莲社多才暗自惊。《赠桑山老匠》宋代·李若水—山公七十头如雪，胸中泰华巧盘折。平生两手展不尽，临老更欲矜奇绝。吾家有堂面危壁，衮衮黄埃眼界窄。呼来抟沙浅拂黛，倏惊突出千峰碧。倚藜矫首一长吟，萧然径与人寰隔。何当讳姓吴门去，踏遍东南万山春。《夏日村居四十二首 其十五》明代·于慎行—家住谷城山下，行踪半慕留侯。初无黄石公授，但从赤松子游。《退朝口号（二首）》明代·聂同文—钟鼓逼残宵，千官趁早朝。云开中侍扇，日映上公貂。调燮多臣稷，钦明有帝尧。万方咸贡献，四海足欢谣。《南还答汪公干兼别京中同好 其三》明代·区大枢—中阿不可见，念子情何极。遥望嵩衡云，恨无生羽翼。予附皇华游，子复亲闱忆。昆朋岂不乐，无乃少子识。欲从而末由，对之长叹息。《故园脩竹日在目中家人来都下问以诗五首 其三》明代·孙承恩—故园脩竹近何如，屋后筼筜百数馀。雨洗翠帘当曲径，风飘香雪落残书。莫将稚笋堪清供，况可顽童砟钓鱼。纵适敢希唐士达，赋归或似汉时疏。《驻跸静寄山庄》清代·弘历—旋舆路便访云关，别业依然松石间。太古由来自人世，花朝恰好度盘山。明亭暗窦聊云美，行揽居吟未可删。五日为期何太速，万几待理敢耽閒。《永夜》清代·顾炎武—永夜刀鸣动箾中，起看征雁各西东。山怜虎阜从波涌，路识阊门与帝通。待客荆卿愁日晚，舣舟渔父畏天风。当时多少金兰友，此际心期未许同。《吴宫怀古》唐代·陆龟蒙—香径长洲尽棘丛，奢云艳雨只悲风。 吴王事事须亡国，未必西施胜六宫。《铜爵研》宋代·周紫芝—藁街夜腹空燃脂，可怜汉祚终陵夷。老瞒自在作家主，欺它寡妇并孤儿。洛阳宫殿皆颓圮，更作高台半天起。台上吹香十里闻，台下洗妆漳水浑。当时歌管一消歇，回望西陵空断魂。百年岁月空中鸟，花不长妍人易老。台倾人去不复存，碧瓦澄泥为谁好。那知流落向寒窗，乞与诗人赋花草。《有怀魏希文》明代·薛瑄—君居蓟北我汾阳，隐隐云山道路长。每念昔年心事好，却惭近日宦情忙。一年经世诗盈纸，几度怀人酒满觞。想是龙钟应有分，莫交容易鬓成霜。《一剪梅》当代·王陈常—绿芸窗外雨潇潇。既似珠抛。又异珠抛。风催几阵洒芭蕉。疏也轻敲。密也轻敲。黑甜乡里路迢迢。既爱声娇。又怕声娇。有心双手把镫挑。卧也无聊。坐也无聊。《寓郡斋过清閟轩与高虞卿夜话》宋代·王庭圭—户牖邻清閟，深夜客扣关。开门见脩竹，人与竹俱闲。雨竹窗外响，风从屋头还。羡君屏百事，读书苍翠间。刺口谈治乱，笔挟风霜寒。更览珠玉文，洗我冰雪颜。归来兴未尽，危坐听珊珊。《葛仙溪》元代·张昱—葛仙浴丹溪，饮溪骨自蜕。试问归来鹤，何人寿千岁？《苏坟夜雨次韵》清代·张鹏翮—共识峨眉紫气多，文章千古重东坡。神归天上为霖雨，碧化长空作汝河。马鬣当年埋宋璧，夕阳此日听樵歌。春流不尽忠魂恨，万壑涛声涨绿波。《武夷九曲棹歌图 其六》宋代·刘元刚—八曲云山敛复开，长年倚棹立裴徊。俄然听得林间语，知道新村贳酒来。《王不庵作卧龙松歌为予寿诗以酬之》明代·屈大均—黄山山上多怪松，半生石笋半芙蓉。芙蓉石笋亦松变，有一不变为卧龙。龙本无形以神化，真形往往与松同。龙之隐者但高卧，人不见龙见髯翁。髯翁鳞甲多怒决，柯如苍铜枝屈铁。引根十丈始作干，干虽千年似萌蘖。霹雳横将偃盖倾，蛟螭争向轮囷结。夜光有火出空心，日炙多膏流断节。一枝一干一尺蠖，求信且复依岩穴。山僧写图贻我看，王子作歌含凄咽。尺寸得空自盘攫，纵横穿土苦羁绁。峨峨千尺乃无势，幸因奇丑免摧折。五鬣短短少波涛，声似风雷畜未泄。苦心爱此一树怪，自少摩挲至大耋。蹒跚尚有尊足存，支离乃是鬼神设。臃肿何须规矩中，斧柯且喜薪蒸绝。虽然久垫非泥蟠，撑出丹崖作遗孑。石破天惊自小时，后凋凭尔存孤蘖。本是轩皇昔所种，平泽至今乍明灭。当年且战且学仙，霜根留得玄黄血。灌溉颇用朱砂泉，滋润微凝太古雪。浮丘无力治拘挛，容成有意引寥泬。黄山诸松此最古，儿孙万万丹台列。卧者天渊自高深，立者栋梁久颠蹶。君指此松为予寿，意在不材能蹩躠。蝼蚁频容蚀茯苓，藤萝一任为瓜瓞。松黄落地成古苔，松子满天低可缀。君在黄山亦一松，莫教化石存榾柮。一松孤作老人峰，秦汉来封久不屑。卧龙复有扰龙好，缭绕数峰出巀嵲。一松飞作天生桥，一松倒生更奇谲。烦君添作四松图，置我松间长用拙。《赵北口舟中作》清代·姚鼐—鸣蛩泺岸秋，残月赵水白。舍辔理轻桡，苍茫尽湖泽。葭菼远萧萧，凫雁时拍拍。地有瓦桥城，路失金堤石。民昨歌子威，皇今谓河伯。不见秋归壑，那免春无麦。坐愧田居怀，未办经世策。想见沧洲人，烟波偭咫尺。《和执中及谢检法 其二》宋代·彭汝砺—三年不见洛阳花，今日襄阳看转嘉。奔走簿书长似梦，不知春已满人家。《谢王绣使同二教举充讲宾》宋代·王翊龙—绣衣玉斧下青冥，端为斯文主夏盟。师道更全双璧白，讲堂初奏六茎清。秦灰不烬诗书种，孔壁犹铿丝竹声。惟有渔翁只自叹，谈经敢望汉鸿生。《题将乐院壁》宋代·金靖—再到招提已六年，豀山云雾总依然。飘零莫笑浑无用，自谓功名可着鞭。《出塞曲》宋代·陆游—佩刀一刺山为开，壮士大呼城为摧。三军甲马不知数，但见动地银山来。长戈逐虎祁连北，马前曳来血丹臆；却回射雁鸭绿江，箭飞雁起连云黑。清泉茂草下程时，野帐牛酒争淋漓；不学京都贵公子，唾壶麈尾事儿嬉。《蓟门杂咏 其二》清代·吕履恒—邯郸春欲尽，杨柳不堪攀。花落丛台驿，人归洺水关。存亡输白璧，厮养弃朱颜。卓荦观千载，生涯有故山。《化城行》元代·郝经—东郊野马如马惊，依稀隐约还成城。参差雉堞云间横，鳌头岌嶪擎长鲸。壮哉三都与两京，殿阁楼观颃空明。丹雘峭丽欹且倾，烟气荏苒摇旆旌。其中似有百万兵，是邪非邪寂无声。秦邪汉邪杳难名，长风忽来一扫清。赤日如血高天青，霜净沙乾雁鹜鸣。路傍但见棘与荆，祇有惨淡万古情。人间城郭几废兴，一抔聚散皆化城。君不见始皇万里防胡城，人土并筑顽如冰。屈丏按剑将土蒸，坚能砺刀草不生。神愁鬼哭枯血腥，杀人盈城著死争。只今安在与地平，平地深谷为丘陵。江南善守铁瓮城，城外有田不敢耕。西北广莫无一城，控弦百万长横行。身为心城屋身城，一朝破坏俱化升。伫立感化参玄冥，乾坤翻覆一化城。《万寿山即景》清代·弘历—松风宛是昨年闻，偃盖新添翠几分。隔岁山容忽入夏，阅时塔影渐横云。峰明湖秀诚双绝，越角吴根拟慢云。即景非关动生恋，可忘向日众情殷。《河满子 其二 七夕》清代·吴湖帆—渺渺银河似练，盈盈新月如钩。好缘天上佳话事，人间藉此嬉游。合意鸳鸯带结，离情杨柳梢头。试把花期回数，那堪流水无休。断云残雨都成梦，梦醒几许闲愁。清锁梧桐深院，无言独倚西楼。《送李指挥之京》明代·傅汝楫—江干相送罢，去去望仙舟。不耐云山杳，其如岛树秋。龙颜欢谒帝，燕颔定封侯。他日收成绩，归来觅酒俦。《贤者之孝二百四十首·灵辄》宋代·林同—翳桑一饿者，念念母之存。赖有赵宣子，能为别具飧。《曾达臣挽词二首》宋代·杨万里—议论千千古，胸怀一一奇。非关时弃我，不肯我于时。老鹤云间意，长松雪外姿。平生独知命，冷眼看人痴。《长江万里图》明代·杨基—我家岷山更西住，正见岷江发源处。三巴春霁雪初消，百折千回向东去。江水东流万里长，人今漂泊尚他乡。烟波草色时牵恨，风雨猿声欲断肠。《留别沧州守禦赵将军诗三首 其一》明代·程敏政—临河高堞古沧州，一将分符得上游。充国由来好孙子，营平终袭汉家侯。《一萼红 其一 游农家》当代·黄绮—世乱村居更羡贫。往来邻近自成亲。和风檐下离巢燕，长日门前问路人。留园地，放鸡豚。青山解供四时春。耕农别用桃符意，只写庚辰或甲寅。《元叔易去假服戏作》宋代·李正民—几岁飘零领外祠，新衔不带假银绯。寻鱼不管娇痴女，措大从来自绿衣。《赋得归山独鸟迟》明代·伍瑞隆—倦飞还就啄，欲宿更呼群。片影依山月，孤鸣入暮云。旧巢应不负，密树暝难分。三匝声逾切，无劳送客闻。《书子勉肯肯斋卷》明代·邓林—肯肯名汝斋，望汝复望天。汝肯天不肯，命也何尤焉。天肯汝不肯，是乃谁之愆。吾宗积厚德，其来已多年。上愿天降祥，下期子□贤。天尚从人愿，汝胡不勉旃。《鹧鸪天 次韵李沁州寄酒》元代·许有壬—甘滑端能厌蔗浆。芳华初不藉山＊。可怜太白分余沥，远与文园浣渴肠。青琐闼，白云乡。百年谁与校闲忙。何如常对松岩老，万事悠悠付一《长相思·举离觞》宋代·周邦彦—举离觞。掩洞房。箭水冷冷刻漏长。愁中看晓光。《越上宝林寺八咏 其三 灵鳗井》元代·陈樵—岩穴如深井，滋润通海脉。灵鳗久蜿蜒，岁事时有获。《古诗后十九首 其六》明代·李攀龙—烛烛芙蓉花，擢擢采兰妇。怀袖忽已盈，馨香谁为有。秋草一以萎，此物难独久。驰情一水间，无因携素手。《元夕厅设醮》宋代·朱弁—春容先督府，月色满江城。灯赏无仙梦，斋居绝市声。两年忧旱虐，八郡望秋成。凭藉刚风力，青章达九清。《题画》明代·林敏—三生石上旧烟萝，九曲閒云倚醉过。满地松花仙梦觉，春声都入榜人歌。《新凉夜坐有作》宋代·陆游—老夫任运本腾腾，一念轩裳实未曾。闲似苔矶垂钓叟，淡如村院罢参僧。砚屏突兀蓬婆雪，书几青荧莲勺灯。稚子可怜贪夜课，语渠循旧未须增。《高文庙》宋代·赵汝谠—盛朝陵谷远，遗庙林麓长。美哉汉二君，百世常流光。功高拯涂炭，德盛敦农桑。兴礼表儒化，授经恢士方。尽令秦网坏，汔复周道康。下国崇明祀，令人荐嘉尝。豆笾列臣佐，冠佩参侯王。苍发商山中，素编谷城傍。曾云绛灌辈，敢厕萧曹行。奇才洛阳子，抱策意激扬。兰芷吊沉汨，风沙叹游湘。遇合从古难，赋骚空自伤。逮平袭衰绪，终献委绝纲。罔念开承初，巍巍炎祚昌。阶庭上藓迹，祝史陈椒浆。跪起敢不敬，咏歌独无忘。《梦归》明代·欧大任—应世吾何玩，谁令未拂衣。三江双桂楫，五岭一荆扉。羁绁名为辱，蹉跎梦每归。岂因灌园日，始息汉阴机。《题龙封君颐贞卷》明代·严嵩—学道人未识，端居遗俗纷。云龟导真息，玄豹养深文。履坦自多吉，逃名世却闻。当时读易处，幽室洒兰芬。《石莲花》宋代·舒岳祥—石上原无藕，林间自有莲。开花高似雪，垂实软如绵。不入江妃笑，只令山鬼怜。芙蓉生木末，可证楚人篇。《东晋》宋代·宋祁—仓卒浮江日，声名建号初。群臣让禁脔，上宰制单綀。气锐开桁战，心欢折屐书。织儿竞撞坏，不念好家居。《题小青墓和倚翠楼主人韵三首 其一》近代·马汤楹—美人几见五湖舟，小杜诗篇笑打油。尘世本来空即色，欢场谁信酒浇愁。湖山风雨今何世，儿女英雄各一流。连日春阴浓似墨，远山凝黛锁眉头。《题朱惟四小青林》明代·李云龙—城上山色好，主人城下居。入门芳树合，知是白云庐。匣有龙精剑，床馀鸟迹书。时时琴酒侣，花下过篮舆。《见欧制干 其一》宋代·阳枋—殿西歌彻采薇声，记室烦君为一行。窦幕有班燕刻重，裴寮得愈蔡功成。文书昼静旌旗捲，筹画宵閒鼓角清。今日元戎前长史，步趋脚迹好门生。《秋晚二首 其二》宋代·陆游—身世呻吟里，园庐寂寞中。家贫忧酒券，才尽畏诗筒。陂水潴犹满，山苗穫欲空。儿孙更力作，勿愧禹遗风。《为家芝田题其先祖裕敏公遗像 其一》清代·丘逢甲—可为猗顿可黔娄，选佛场中劫火收。花叶莲宗容作祖，兵戈槐国笑封侯。出家便是安身法，越境原为避地谋。拜挹遗容知定力，黄金难怪等浮沤。《过宗球李亲故居有感》明代·冯安叔—麋鹿春游室半残，离离荒草不堪观。也常入梦喉先咽，不为谈梅心亦酸。已远仙踪无可吊，未亡人泪岂曾乾。知君故是乡中善，长伴青松作祭坛。《题王仲高林泉小像》明代·止庵法师—家有青箱学，流传子又孙。诗曾留竹里，梦不到槐根。岁月饶双鬓，溪山付一樽。老怀无所系，时得访沙门。《周宗庙歌 皇夏》南北朝·庾信—庭阕四始。筵终三荐。顾步阶墀。徘徊余奠。六龙矫首。七萃警途。鼓移行漏。风转相乌。翼翼从事。绵绵四时。惟神降嘏。永言保之。《李端叔诞辰》宋代·释德洪—未见犯寒梅，已有催春雨。催春春未归，却有昙花飞。飞香塞世间，何人知鼻处。遥知与世且同波，随分盘餐付儿女。《杨柳词 其二》明代·张孟兼—槎得鹅儿嫩欲黄，轻寒初试怯罗裳。柔条不禁随风舞，薄恨犹能繫妾肠。《用陶公饮酒韵二十首并序 其十二》当代·添雪斋—乙酉十一月，初四大风时。一城黄叶尽，见书离别辞。细雪观此心，苍凉坠从兹。舍身同为尘，埋骨何须疑。缱绻归永夕，绝响不我欺。年来春草下，请随风忆之。《甲申上元前闻家君不快，西归见梅有感二首》宋代·杨万里—官路桐江西复西，野梅千树压疏篱。昨来都下筠篮底，三百青钱买一枝。《检藏书感赋 其二》清代·郭曾炘—吾家黄璞里，通德存赐书。远宦偶归来，什九饱蠹鱼。先畴无一亩，安得带经锄。春曹三十载，退食鸡栖车。阅肆掠剩残，累积寸与铢。一日未释卷，寝馈与之俱。亦知玩物戒，聊胜博弈娱。甬东天一阁，吴下士礼居。小大相挈较，潢潦于江湖。万钱愁塞屋，措大真穷途。《往年与刘元忠诸公寻春夜归今兹卧病感而成篇》宋代·郑獬—已醒又醉倦游客，乍雨却晴寒食天。共系紫骝芳树下，却随红烛落花前。层城已报黄金锁，外苑犹贪碧草眠。明月春风依旧好，竹溪散尽酒中仙。《和黄全之山人哭郑叔晓佥宪之作》明代·佘翔—伊人倏云亡，涕泪沾胸臆。不复赋登高，伊谁颂酒德。霓旌邈何之，云车焉可即。夙昔心所欢，黄生更悽恻。中夜起徬徨，有求如弗得。瘴海回悲风，枫林青且黑。三复悼亡词，古道生颜色。《饮易士美宅咏瑞香花分韵得春字二首 其二》明代·钟芳—小物经霜耐，漫观知帝仁。根荄随定分，梅柳自争春。未萼先含媚，无言亦动人。沉沉梁苑夕，吟赏萃儒绅。《挽钱塞庵相国 其一》明代·谈迁—首胪元辅浙人三，接踵于公更出蓝。敢谓裴休通梵夹，谁知宋玉吊江潭。仕涂终始归邙北，皇路参差出昴南。太息人间徒扼腕，早留放下一茅庵。《泊舟龙游》宋代·翁卷—未得桥开锁，去船难自由。渚禽飞入竹，山叶下随流。忽见秋风喜，还成早岁愁。卧闻舟子说，明日到衢州。《登镇北台》清代·邓廷桢—三边烽火无惊日，我辈从容上此台。震耳河声穿峡走，荡胸云气压城来。平芜壁垒军容在，小队弓刀猎阵开。盛世未应忘设险，登坛飞将要储才。《兰》元代·郑元祐—恊以鼓琴，世谁知音？采苢纫佩，湘江水深。兰生棘中，如石轥玉。玉受不瑳，幽香满谷。《九月十七日闻斗六失陷、总戎殉节，感赋二十韵》清代·陈肇兴—经年攻斗六，群盗莫如何。不料咽喉失，翻当士卒多。元戎驰羽檄，万骑出诸罗。似鸟张双翼，如蜂萃一窠。共誇声破竹，复值寇回戈。阵势排鹳鹤，粮车拥骆鸵。几番传捷信，连日唱铙歌。岂意丧家狗，还成赴火蛾。前驱方伐鼓，后队又鸣锣。攘攘黄巾著，纷纷白马过。遂教千骑将，不敌众么么。大义期无忝，重围誓匪他。五千争弃甲，三百莫徵禾。马革尸空裹，蛇矛手乱拖。连朝翻地轴，此劫等天魔。虎豹韬徒握，鱼竿谶不讹。悲号怜子女，毒螫遍关河。哭野家家祭，禳灾处处傩。中原思李牧，故老望廉颇。未卜登坛者，何人是伏波！《叶法善天师故宅茅山》元代·尹廷高—云间玉笛夜飞霜，宫府清虚翠色凉。淫乐早知能乱国，月宫不遣奏霓裳。《谁泛二首 其二》当代·陈永正—水收轻棹搁长滩，无路寻君独往还。唯有枯林多古意，大风卷叶涨秋山。《还崖稿》明代·钟芳—地尽东南是故庐，感情风物在乘除。道旁尚忆莱公竹，陇上多增白氏渠。旧日主人今在少，同时僚友别来疏。到家童稚迎相笑，仍是天涯一腐儒。《一萼红（夜闻南妇哭北夫）》宋代·刘天迪—拥孤衾，正朔风凄紧，毡帐夜生寒。春梦无凭，秋期又误，迢递烟水云山。断肠处、黄茅瘴雨，恨骢马、憔悴只空还。揉翠盟孤，啼红怨切，暗老朱颜。《泛舟用王子告节副韵二首 其二·金朝》王寂—勋业时时把镜看，却嫌秋水照衰颜。肘悬斗印惭分竹，行恐泥封促赐环。酒里光阴真可惜，客中怀抱若为宽。十觞一举君须醉，念我区区亦鲜欢。《折桂令·七夕赠歌者》元代·乔吉—崔徽休写丹青，雨弱云娇，水秀山明。箸点歌唇，葱枝纤手，好个卿卿。水洒不着春妆整整，风吹的倒玉立亭亭，浅醉微醒，谁伴云屏？今夜新凉，卧看双星。黄四娘沽酒当垆，一片青旗，一曲骊珠。滴露和云，添花补柳，梳洗工夫。无半点闲愁去处，问三生醉梦何如。笑倩谁扶，又被春纤，搅住吟须。《寿蟫窟主人 其二》清代·许南英—万卷琳琅著此邦，冯夷呵护五丁扛。风尘鹰隼翔千里，福禄鸳鸯戏一双。自许文章追玉局，若论丰度似京江。五言盘硬长城筑，低首南荒我受降。《浣溪沙》近代·袁思亮—秾蕊繁枝著意新。伶俜罗袜刬香尘。小园花事未全贫。心上惺忪昨夜雨，眼中销减十分春。高楼愁煞倚阑人。《晚步城南》清代·姚燮—沙原接衰草，远望如雪痕。斜日暂及照，水烟缘之昏。大城黯将夕，地气先沄浑。风头向西山，下鸟追上云。云鸟去苍莽，客意孤逡巡。适行随所休，少憩坡树根。乱叶间青赭，衣上吹纷纷。《醉卧至夜半半醒中若有所愧者闻空庭石渠流水》宋代·史尧弼—吾生少懽娱，遇酒增慨慷。殷床惟一眠，万虑几消亡。半夜还有觉，惕然喟中肠。世故何足道，诚恐此志荒。人生苦为乐，我岂醒而狂。孰为见在心，勿正能勿忘。涓涓石渠溜，起予者卜商。泠然落枕寒，解渴不待尝。坐令肝肺间，一一流天浆。须臾四体喻，发肤了无痒。梦觉与醉醒，忽落俱亡羊。流水去不舍，此心湛如常。恍疑奏箫韶，仪凤碧云翔。眷此听愈淡，杳谁见其乡。乃知天宇中，一气同苍凉。平明视渠水，非笙亦非簧。矢诗以自歌，浊清付沧浪。《友人林居》宋代·翁卷—花石与林庐，皆非俗者居。铺沙为径软，因竹夹篱疎。留客同家食，教儿诵古书。常言治生意，只欲似樵渔。《嵌名诗七首 其三 程滨》当代·程滨—秋风起处忆莼丝，披发江滨浑似痴。屈指家山几时到，一程烟雨一程诗。《游石淙》清代·吕谦恒—乱山硉矹疑无路，披尽蒙茸向烟雾。涧水淙淙忽有声，崩崖石罅相回互。其下深潭一千尺，俯视苍黑不敢立。夜半常闻雷雨鸣，潜虬跋浪时出入。激湍喷薄结轮风，虚洞盘回若履空。灵怪应从天地辟，嵚崎不与斧凿同。扪壁穿云叹奇绝，古碑剥落苔藓色。妖后当年驻翠华，词臣扈从争珥笔。嗟乎石淙多此名，箕山颍水空相惜。十年真负海岳志，徙倚高天生远思。归来月照松窗明，梦魂犹绕双峰翠。《题渊明归去来图 其四·金朝》王若虚—得时草木竞欣荣，颇为行休惜此生。乘此乐天知浪语，看君于世未忘情。《行路难》明代·林鸿—君不见东邻翁，昔时零落谁与同。一朝精金等粪土，结交豪客何其雄。儿孙生长罗绮里，旧妻新妾多娇容。黄金白璧条已尽，门前冷落生秋风。寄言世上诸年少，朝更暮改非堪调。梁园春草何凄凄，犹有行人解相吊。《山居杂兴 其二》明代·孟洋—沈沈烟色暮，眺望此何时。万壑翻红树，丛篁映碧池。路高寒吹急，野旷夕阳迟。不作陶翁醉，能无宋玉悲。《剑潭晚步，憩庄家书屋》清代·林占梅—散步幽潭上，岚光夕更佳。虬松钳堕石，骤水齧崩崖。树绿门前绕，山青屋后排。短篱三五掩，折曲入清斋。《答祁七苞孙 其四》明代·屈大均—寓山山上最高楼，兄弟频教剑舄留。不共辽东为白鹤，几从函谷作青牛。相逢雏凤惭耆旧，独似先臣爱远游。珠玉荷君频见赠，泪行重向锦笺流。《同子骏题和乐亭》宋代·司马光—春禽弄晴朝，秋虫吟雨夕。风和振兰芳，露寒滋菊色。万物苟得所，随时各有适。矧伊人最灵，胡为长戚戚。圣人垂大训，灿烂著方册。至乐和无声，大礼简无迹。心专守中庸，身不蹈邪僻。造次常在前，须臾不离侧。穷通虽百变，何往不自得。兹亭聊寓名，和乐在胸臆。《梅月》宋代·释元肇—堂上传风雅，高标一段奇。韵清梅蘸水，生白月来时。有影皆成画，无声总是诗。屋头春信早，催发向南枝。《菩萨蛮 其一》宋代·石孝友—酒浓花艳秋波滑。舞馀腰素花枝活。相见又还休。不禁归去愁。醉衾成独拥。月冷知霜重。早是梦难成。梅花肠断声。《寄青崿兄》明代·韩日缵—我从故园来，兄自帝乡去。停棹淮水阴，欢晤一何遽。望望忽超远，脉脉不得语。入室茵帷尘，言笑竟谁与。况乃北堂悲，惨惨伤荼茹。鸡骨空支床，挥涕催百虑。伊馀嗟留滞，执戟惭非据。每忆连床夜，耿耿常至曙。四鸟元比翼，何由总飞翥。叹息先民言，三荆悦同处。《甲子夏海行经山东诸海岸忆甲午之战疾首痛心因有作此》近代·唐鼎元—鹳鹅十万散秋风，从此虾夷亦自雄。八道韩民炎火里，一湾台族水深中。冤禽衔石犹填海，刺客专精尚化虹。何况普天人圣愤，百年能不白苍穹。《登谢公墩》明代·佘翔—王谢风流自永嘉，双携歌妓斗豪华。绮罗不见春归尽，惟有东风送落花。《襄江道中》清代·潘国祚—画舸摇摇逐晓寒，江云飞尽乱峰攒。垂杨故作千行绿，枫树谁知一夜丹。万古《风》《骚》存泽国，五湖烟景问渔竿。好山过去休回首，留取归时对面看。《鹧鸪天 筑阳市楼饮散与迪生别。迪生以浙江大学事入重庆，即遇空袭，念之不已，词以讯之》清代·刘永济—分手春宵月满衣，酒阑醉面拂凉飔。将雏倦比红襟燕，怀侣悉牵雪茧丝。商去住，各东西，转头离会两难知。花前忽动天魔劫，怅望雷渊幸脱时。《醉蓬莱·看鸥翻波溅》宋代·孙道绚—看鸥翻波溅，苹末风轻，水轩消暑。云叠奇峰，破桐阴亭午。列岫连环，溜泉鸣玉，对幅巾芒履。况有清时，风流故人，剧谈挥麈。才冠一时，论高两汉，书扇豪踪，吐凤辞语。昼锦归来，庆长年老母。且尽绿尊，莫怀归兴，听扇歌高举。会见登庸，泥封诏下，促朝天去。《和邓玄度少参楼居诗次韵 其三》明代·李云龙—萧斋清似玉壶冰，望去常惊紫气蒸。卖药频停采芝侣，摘蔬时供折芦僧。探来金检知无数，梦到瑶台定几层。最羡罗浮青入目，名山长向席边登。《金陵杂兴二百首 其一六八》宋代·苏泂—青帝言归速驾忙，荼蘼架底静年芳。轻风乍染阴阴绿，微月低笼淡淡香。《寄查多闻 其二》宋代·谢逸—大梁客舍虽无事，博塞欢娱未称情。不若夷门搔首坐，倘逢黄发识侯嬴。《寄密令杨彦文再举学官皆中正》宋代·刘敞—三年不相见，相见当何时。曩别不谓久，后期庸可知。周南滞留地，宿昔太史悲。春草愁山中，王孙发垂丝。怀宝常若迷，献玉常若疑。闻君已屡荐，终岁独差池。得鹿在诡遇，亡羊实多岐。著书成自乐，回首空相思。《小集次韵》宋代·方岳—才能诗便不能閒，与客提壶且看山。紫翠夕阳烟漠漠，绿阴深树鸟关关。酒杯不负林泉约，春事已非桃李颜。我醉欲眠君莫去，竹间自有月三间。《三月十日饮半溪家》明代·刘麟—长幼鱼鱼鼓枻来，正愁春尽拟登台。尧夫玩易图南睡，说梦逢痴亦怪哉。《古树 其二》明代·卢若腾—移借岛中寓，移植岛中树；跨城以为梯，撤屋以为路。若道家在岛，忍招邻里怒；若道岛非家，花木岂忍务！念此弹丸地，颠危在旦暮；一移此中来，再移何处住？譬之群燕雀，屋下安相哺；突决栋宇焚，懵然罔知惧。《壬申夏夜不寐》明代·祝允明—冷暖光阴不尽来，流年五十岂徘徊。半窗明月三更后，起步中庭几百回。《得王明府恒叔书至自确山兼索近作为书四绝寄之 其三》明代·林大春—书来念我鬓毛斑，疑是金丹好驻颜。不见渭滨淇上老，丹书懿戒等閒删。《麦饭熟》宋代·邵定翁—麦饭熟，儿莫哭，阿爷捣麦麦煮粥。煨一虾，配麦粥，饱儿腹。去年春梢餔麦田，驮儿走窜青山颠。归来破灶无晨烟，儿孩不知今岁强。床头贰釜又一囊，俭惜可补两月粮。老夫展拜妻烧香，谢苍苍。《河间》宋代·曾肇—南北车书久混同，河间今有楚人风。独惭太守非何武，已见州闾出两龚。《齐天乐 马神庙海棠百年物也。花时寥寂，半塘翁吟忆见贻，依韵报之》清代·朱祖谋—锦窠春湿红云透，匆匆故宫芳事。冷甃延娇，温泉罢浴，催换东风人世。婵媛梦里。尚刻意新妆，洗烟梳霁。妒极瑶台，玉妃无语正愁悴。绿章惆怅再乞，夜深障滟蜡，心绪无会。怨凤箫寒，嫠蟾幄暗，消尽燕脂浓泪。横陈艳绮。肯输与西廊，媚春桃李。不嫁含章，堕梅馀恨蕊。《和联翁看花诗 其一》明代·杨爵—纷纷眼底今何时，闷到还看此数枝。欲向花前发浩叹，飘然未入古人思。雨多雨少颜如故，风去风来根不移。安得此花知世事，常开听我赋新诗。《双双燕 秋燕》清代·左锡嘉—一年过半，正花底栖迟，又逢秋社。商量软语，欲别也应难舍。闲煞风廊月榭。更那觅、当时王榭。西风去忒匆匆，海屋相思空惹。生怕。凄凉客舍。似倦羽低飞，自春徂夏。天涯人远，红雨泪曾轻洒。应待明年杏嫁。许依旧、雕梁栖借。须知盼尔归来，肯把画帘早下。《游王氏东园》宋代·杨亿—名园聊得拂尘衣，深入春丛一径微。万树未饶金谷富，百畦犹有汉阴机。青蘋风暖天鸡出，文杏巢乾海燕归。向晚鸣驺九门路，柳堤回首独依依。《游金山寺》明代·李英—久忆名山胜，春风泛艇游。巨涛吞宝刹，朗月涌江流。啼鸟窥禅诵，飞花过石楼。上方钟磬晚，天乐起峰头。《和文文溪庆徐固峰六十得子韵》宋代·赵必象—明珠生老蚌，光彩射西湖。岁晚颖方实，春荣木不枯。卿儿是麟否，陵母梦云无。他日浣花老，骑驴索醉扶。《偈颂七十八首》宋代·释正觉—不可以色见，不可以声求。风定花犹落，鸟啼山更幽。四衢明自晓，六户冷如秋。再坐不疑处，杯中弓影浮。《次刘圭甫和人梅花韵》宋代·朱熹—意行欲遍江村路，恰到诗人断魂处。梅花未肯笑春风，蔓草何须怨零露。归来四壁无馀声，俯槛祇有寒塘青。美人邂逅一笑粲，倒影的皪疏枝横。寸心久矣遗纷杂，不但老禅斋夏腊。此时悢悢欲何言，本根落落几难合。走遍诸君诗卷中，西湖东阁病还同。划然长笑惊梦破，碧云散尽山丛丛。《西湖》宋代·刘信夫—长乐钟声下九天，万家春色柳摇烟。山迎山送利名客，潮落潮生来去船。《次韵光庭省中书事》宋代·苏辙—放浪江湖久惰慵，安排谁置従官中。粗疏空与延和对，开纳初还正观风。二鄙兵消真帝力，四方雨足自天功。时将一勺倾沧海，漫使人知达四聪。《元宫词（一百三首）》明代·朱有燉—祈雨番僧鲊答名，降龙刺马胆巴瓶。牛酥马乳宫中赐，小阁西头听唪经。《清明日净因庄早饭罢遂游洪福有怀巨载元确因致别约 其二》宋代·李之仪—忆寻春色过何郎，西寺传来墨有香。安得蒹葭真倚玉，再邀花影上回廊。《六么令（京中清明）》宋代·李琳—淡烟疏雨，香径渺啼鴂。新晴画帘闲卷，燕外寒犹力。依约天涯芳草，染得春风碧。人间陈迹？斜阳今古，几缕游丝趁飞蝶。《折红梅·陇上残雪》宋代·佚名—陇上残雪，曲水流断，淑气潜通。群花冷未吐，夜来梅萼，数枝繁红。光夺化工。发艳色、不染东风。信凭晓风，难压精神，占青春未上，别是标容。天香渐杳，似蓬阙玉妃，酒困娇慵。只愁恐、上阳爱惜，和种移向瑶宫。西归驿使，折赠处、庾岭溪东。又须寄与，多感多情，道此花开早，未识游蜂。《呈承旨忠斋留公以乐只君子遐不眉寿为韵成诗 其七》元代·陈孚—小草有臭味，愿附青松枝。况我三世间，受此露雨滋。家庭有胜事，陶冶非公私。稽首拜床下，喜色津须眉。《送李才元学士知邛州》宋代·苏洵—贫贱羞妻子，富贵乐乡关。不见李夫子，得意今西还。白马渡浐水，红旗照蜀山。归来未解带，故旧已满门。平生浪游处，何者哀王孙。壮士勿龌龊，千金报一餐。《忆周秀才、素上人，时闻各在一方》唐代·孟郊—东西分我情，魂梦安能定。野客云作心，高僧月为性。《丙子十月二十八日初发乡邑述征有作》明代·薛蕙—旅宦添从事，卧痾辍归田。俛仰似昨日，荏苒踰三年。末路谢贞素，积习惭夤缘。整驾别乡邑，薄言重徂迁。瞻途背梁宋，振策指幽燕。昔往遗维絷，今来就纠缠。岂伊行役叹，畏此平生愆。婴世迫物累，抚化怀冥筌。齐契百年内，高揖千载前。虑存迹匪亏，意惬道仍全。斯言俟明哲，因歌遂成篇。《情人碧玉歌二首 其二》魏晋·孙绰—碧玉破瓜时，相为情颠倒。感郎不羞赧，回身就郎抱。《刘改之葬昆山山寺下邑人不知葬处 其二》宋代·释居简—酒酹坟头土易乾，何如黄鹤断矶船。会看潮雪莆萄绿，唤起长鲸快吸川。《杂感 其六》清代·沈尹默—壮士梦田猎，射虎南山头。朝来泪盈握，功实不相侔。宝剑为我友，黄金为我仇。骏足轻万里，羁绊将何求？《辛巳岁晚上坟》宋代·陈藻—偶在空手出州城，薄月田园住福清。晚得次男陪笔砚，秋随举子省坟茔。过淮不拟成僧去，挂纸谁能接迹行。多少陇头无祭祀，此来犹喜剩余生。《诸子不善骑驴每易失足作此嘲之》明代·释今无—食饭不如齐鲁客，骑驴那数广南蛮。一头到地敲钟杵，两脚朝天笔架山。争觅高坡先上镫，忽逢低坳即愁颜。头陀苦行原安分，不是披衣学舞斑。《洞仙歌 观陆德扬奕》近代·沈轶刘—云间二陆，判北来余派。马首江东又更代。自朱明一去，白道南迁，人换世、青史寥寥兴废。湖天垂钓手，烹茗敲棋，闲话梨园旧声价。听曲最无前，狂掷缠头，教看尽西风残霸。剩域外山川待追寻，定九万抟风，扶摇飞快。《如梦令·一笑尊前相语》宋代·史浩—一笑尊前相语。莫遣良辰虚度。《题郑郎中谷仰山居》唐代·齐己—檐壁层层映水天，半乘冈垄半民田。王维爱甚难抛画，《花飞桃李蹊》唐代·赵嘏—远期难可托，桃李自依依。花径无容迹，戎裘未下机。随风开又落，度日扫还飞。欲折枝枝赠，那知归不归。《叶赫行》清代·杨宾—柳条边外九十里，叶赫河头道如砥。荒荒草没两空城，一在山腰一近水。同行塞上翁，回鞭指故宫。自云叶赫王家子，不与寻常六角同。地广兵强称大国，老城本在河东北。前代羁縻三百年，累朝赐出黄金勒。中叶参商兄弟争，操戈没羽伤同室。土地人民自此分，新城更筑南山侧。臂鹰走马刷烟冈，醉酒徵歌瓦子堂。可怜国事由宫禁，亡却新城旧亦亡。太祖恩深分左右，一门子姓皆奔走。予父犹能架海青，姓名曾著鹰坊首。鹰坊本未入鹓班，只在长杨五柞间。天潢一派从龙者，谁识王孙旧日颜。五六年来行虎脊，经过每见渐渐麦。老死风尘亦有情，能无对此飞魂魄。吾闻此语独停鞭，相呼搔首问青天。青天青天胡不言，昔之沧海今桑田。《再题常山峪行宫八景 其三 青云梯》清代·弘历—层层绿树蔚岩梯，寻鹿常教步屧跻。宇宙以来便有此，龙门却误拟夷齐。《上按察胡大使》宋代·方一夔—我生苦不早，已后朱紫阳。居近世未远，颇亦承馀光。恭惟紫阳翁，派接周程张。实学有实用，为世作舟航。古人不可见，来者犹有望。紫山豪杰士，理学望北方。帝忧浙右民，烦公持台纲。吾道无南北，得志同济量。我亦忝诸生，得升绣衣堂。厥今民凋瘵，如疾居膏肓。弃捐不自保，况复有蓄藏。吏贪不加恤，乘时肆夺攘。愿公活斯民，风俗还虞唐。《西湖小隐》宋代·周文璞—先帝何曾宠倖臣，家园籍没几经春。一丘赐与婵娟魄，教主西湖似洛神。《赠朱明府仲开二首 其二》明代·李英—文词高已□皇坟，海内风流尔不群。多少侯芭来问字，柴门何但似扬云。《在西国怀王舍城（一三五七九言）》唐代·义净—游，愁。赤县远，丹思抽。鹫岭寒风驶，龙河激水流。《越江秋曙》唐代·萧颖士—扁舟东路远，晓月下江濆。潋滟信潮上，苍茫孤屿分。《拟古十首 其九》元代·周砥—汉宫起秋风，美人感团扇。褰帷坐遥夜，含愁独长叹。桃李笑白日，垂杨拂青丝。既受春风荣，芳菲同一时。苟欲令偏瘁，造化庸可欺。愿君心如日，照物无恩私。《独鹤篇》唐代·刘希夷—西山日没人独归，东江月明鹤孤飞。秋风四起声切切，边心一听泪霏霏。嵩岳灵泉摇玉羽，蓬丘仙雾下金衣。自怜流落烦岁暮，唯有悲凉人事非。《赋梅堂闲吟》宋代·陈宓—造物全将素作华，牡丹那得号真花。古来骚客知多少，貌得精神有几家。《苏斋观岱顶秦篆新剔十字》清代·梁章钜—名山第一磨崖奇，古今第一小篆师。嵯峨文字压钟隶，伯生曾跋曹丕碑。又一伯生生苦晚，汲古动我深长差咨。廿九字石毁复得，七十余载神护持。岱史纵迷北平许，具名犹备去疾斯。夜虹熊熊玉女池，风雨离合元君祠。残星镇地作光怪，渍溜裂石无差虒。飘然片纸远飞到，挂壁隐隐森鳞而，如麟一角凤一羽。已冠石墨千圆骊。申屠徐郑并敛手，何况汝刻之罘遗。我生五岳未涉一，远梦直蹑鹅峰陲。安能三日坐卧对，更胝右手精毡椎。墨缘漫托刘斯立，眼福敢比江邻几。先向蒋侯乞拓本，岱云冉冉来棼楣。《灵山阁见二徐友旧题句》宋代·赵师秀—一面见溪水，三边皆翠微。晚来虚槛外，秋近白云飞。重至恰身老，同吟感客非。灵山自如画，依旧隔斜晖。《句》元代·耶律柳溪—角端呈瑞移御营，扼亢问罪西域平。《和邢惇夫秋怀十首》宋代·黄庭坚—谢公蕴风流，诗作鲍照语。丝虫萦草纸，笔力挟风雨。万里投谏书，石交化豺虎。世方用贤髦，先成泉下土。《空囊》明代·佘翔—芳草经春歇，阴云入夏多。鹭鸥群水曲，猿狖啸岩阿。白发何生理，青山且放歌。空囊归未得，倚棹笑蹉跎。《五佛顶》清代·王德纯—昔年曾向南康过，佛顶俨然五老峰。烟树苍茫迷鹿洞，云岩垠堮露仙踪。位数依稀符节合，形容辉映海天重。久别庐山真面目，风规隐隐一相逢。《次韵泰泉草堂避暑四首 其一》明代·黄衷—坐爱排檐木，平临浴鹭塘。零风竹粉净，约水芰丝长。野渡逢人少，邻炊属岁荒。涓涓清涧曲，题作小沧浪。《晋陵县夏日作》唐代·李中—事简公庭静，开帘暑气中。依经煎绿茗，入竹就清风。《新修道居》唐代·王建—世间无所入，学道处新成。两面有山色，六时闻磬声。《观翠流觞》明代·方献夫—空同翠色满天池，一曲闲将荡酒卮。谁醉谁醒都不定，此中流止有天机。《慵衲》宋代·释心月—寒涕垂颐懒不收，肯将佛法挂心头。针筒线袋也拈却，古毳从教烂坏休。《王昭君三首 其三》唐代·郭震—闻有南河信，传言杀画师。始知君念重，更肯惜蛾眉。《颂古三首》未知·释钦—八字打开，十分漏泄。孤危不立道方高，伎俩更无随意说。别虽，南斗七兮北斗八。《采莲词四首 其四》清代·曹家达—兜搭沿堤不自由，肯将杜若采芳洲。去时频作回眸盼，贪看鸳鸯浴渡头。《岁暮口占》当代·郑一梦—年糕米粉晒初干，嫩鸭肥鹅列市廛。一片欢心托红纸，沿街多少买春联！《一姓三氏诗》元代·黄玠—彼种树者，更枝易叶。以彼成此，实相应接。载息载滋，两殊一合。天时既从，物亦允协。本本支支，纷其丛沓。初气永存，至纯不杂。《和刘以耕孤筇吟》元代·周霆震—乱离一饭奔走难，柴门长掩白昼闲。垂堂有戒古所慎，从教世俗嘲痴顽。羡君廿载吟筇友，高节曾经遮日手。嶙峋但觉霜满怀，错落初疑月穿牖。颠危必假厚意将，论功掖老殊家乡。化龙缩地托灵物，刻鸠祝饐颁明堂。晴泥暂屈溪桥去，布袜青鞋寻别墅。诗成缓步藉敲门，飞落梅香残雪处。平生密物拄媻姗，去如得之珠浦还。结交自是羞少壮，用世要当超险艰。秋风古驿三叉路，五斗折腰径须赋。百钱留与阮郎看，咫尺康庄宜小住。何时花柳满前川，邂逅相倚为忘年。提携有地春未晚，试叩酒家坚宿缘。《西湖》明代·李畅—何处黄鹂破暝烟，苏公堤上柳初眠。百千斗酒倾朱阁，十二霓裳舞玳筵。倚槛云霞天外寺，采莲歌吹画中船。风流不数江州客，卧对湖光好住年。《九月十六日示内二首 其二》宋代·周紫芝—小阁秋风冷，青灯病眼昏。酒重斟寿盏，儿喜有双亲。书种吾家事，郎曹汝旧门。人生唯老健，馀合付乾坤。《鹧鸪天 其三 心苦》当代·黄绮—回首时艰更耻归。十年作客复奚疑。常惭沉梦如耽酒，不信多情为学诗。爱与憎，是和非。岂无标准任人为。春寒谁识雄心苦，片片飞花似战衣。《别寤兄十日有怀兼贺兄令旦》当代·张月宇—春秋鼎盛少年雄，名列诗坛点将中。数阕高吟窗纳月，几分醉态树临风。深谈促膝言犹在，剧饮推心意未穷。今贺添筹存一问，何时怀抱玉玲珑？《次韵徐师川喜余来还之作》宋代·洪刍—谪去暂经牛斗分，归来重赋豫章行。鸰原悽断手足戚，陇水悲伤甥舅情。半世问津今老大，一丘散发得生平。长卿句法锋难犯，隐若蒙公万里城。《听项炯庵吹笛》清代·朱筼—湿云夕敛轻阴薄，雨洗花光漾寥廓。十斛春愁黯不开，来过罗郎浇酒阁。炯庵项君秦淮客，卧向胡床弄长笛。绝塞风高断雁悲，寒江秋老啼猿涩。余声袅袅逐游丝，落日花前天宇阒。忆予客梦少年场，桃叶桃根几断肠。君归试问清溪水，应记风流桓野王。《首尾吟六首 其五》明代·陶安—报应随心理最真，枢机为主此为宾。杀蛇曾作国中相，度蚁当魁天下人。然火请君先入瓮，出门无验莫容身。快寻善恶源头看，报应随心理最真。《追和尤延之检详紫宸殿贺雪》宋代·杨万里—锡山诗老立层霄，黄竹赓歌宴在瑶。有客梦中闻雪作，曲肱篷底信船摇。遥知端叶飘香袖，笑向梅花趁早朝。未叹山人负猿鹤，负渠缩项与长腰。《闺怨一百首次孙西庵原韵 其十九》明代·郭辅畿—雁字频飞不寄人，寒霜微雨度残春。去时曾指红梅约，莫道花前无鬼神。《送张五归山》唐代·王维—送君尽惆怅，复送何人归。几日同携手，一朝先拂衣。东山有茅屋，幸为扫荆扉。当亦谢官去，岂令心事违。《题蔡树农诗稿》当代·金鉴才—俚言噱语绝无尘，快口称心格法新。夹路相逢应笑我，落红犹惜武陵春。《怀谭祁李三山人》明代·陈履—羊城几度重经过，得意三休意若何。贳酒邻家聊共醉，论诗客坐漫高歌。人情漠漠交游少，世事悠悠感慨多。别后空山怜独卧，夜深看月上藤萝。《赠南都莫工部子良夏至斋宿署中》明代·唐顺之—万乘亲郊幸北宫，千官斋祓两都同。灵光正想泥封上，清梦遥依辇路通。烟散玉炉知昼永，星分银烛坐宵中。闻君已就汾阴赋，犹向周南叹不逢。《竹径步月》宋代·饶良辅—素月流空天不夜，清辉散入疏林下。下有幽人独往来，杖藜缥缈谁能画。《四怀诗 其二 怀元美》明代·吴国伦—六月提兵大海东，书生亦作万夫雄。匣中双剑无颜色，倒吸天河吐白虹。《舟行三首 其三》宋代·汪藻—山水俱含古色，烟云巧发天藏。乞与诗人醉眼，要令弹压秋光。《浣溪沙 其十一》近代·赵尊岳—翠罨凉阴晚放舟。莲娃妆面怕花羞。便将秋泛作春游。祇有鸳鸯无别恨，肯教鸥鹭占清流。小红桥下碧矶头。《次龚云冈宫谕赏莲韵 其一》明代·黄廷用—五陵城曲禁门开，有客看花日日来。迥出金盘承露润，初分玉井倚云栽。珠玑细细回罗扇，纶綍丝丝合羽杯。试问花神可相待，秋时莫遣晚风催。《镇海楼同诸子作》明代·黎邦瑊—频年京国思君梦，此日危楼得共登。暑气半消青嶂里，襟期偏洽白云层。海潮飞雨侵瑶席，涧道流霞断古藤。拚醉不愁明月去，松门深夜有禅灯。《满庭芳 陶潜抚孤松圃》明代·陈霆—短杖东皋，浊醪西舍，吾生乐在田园。良苗秀雨，生意蔼晴川。长日柴扃不搜，浓阴散、柳外榆前。山林好，意行无阻，琴在也无弦。为生消几许，区区五斗，未当三餐。算折腰非易，解印非难。落落长松共晚，尘埃事、有梦谁关。无心处，闲云自出，孤鸟自飞还。《叠前岁中秋帖子韵并令扈驾翰林等和之 其四》清代·弘历—高处为居便是楼，今年雁碛不孤秋。东山凹处锤峰畔，彷佛嫦娥笑点头。《有所思二首》宋代·曹勋—有所思，藐何许，乃在洞庭之阳，潇湘之浦。我欲访之限重阴。水有吞舟之巨鱼兮，山有食人之猛虎。有所思，藐何许，沉沉静夜愁风雨。《怀入山来所栖伏林谷三百里中小有丘壑辄畅然欣感各述以小诗得二十九首 其二十 西庄源》明代·王夫之—古树何年种，归禽来一双。茅斋读易罢，摇影入閒窗。《生日，蒙刘景文以古画松鹤为寿，且贶佳篇，》宋代·苏轼—问子一室间，宁有千里廓。尘心洗长松，远意发孤鹤。生朝得此寿，死籍疑可落。微言在参同，妙契藏九龠。故人有奇趣，逸想寄幽壑。霜枝谢寒暑，云翮无前却。何须构明堂，未羡巢阿阁。缅怀别时语，复作数日恶。诗腴固堪餐，字瘦还可愕。高标忽在眼，清梦了如昨。君今哙等伍，志与湛辈各。岂待相愿言，方为不朽托。子云老执戟，长孺终主爵。吾当追松乔，子亦鄙卫霍。《秋雨叹 其一》明代·康海—去年秋雨苦淋沥，今年淋沥更无敌。自从初一涨潦河，至于初七声逾激。浸淫若遣太华崩，轰豗岂但平川汩。百谷腐烂莎草长，惟有芙蓉水中直。《谕鸥》宋代·梅尧臣—翩翩沙上鸥，安用避渔舟。渔人在鱼利，何异尔所求。《南乡子 其一 题双帆画扇》清代·姚华—挂壁一双松。百甲苍髯道是龙。俯瞰沧波将化去，山翁。留在云屏画幛中。高卧养春慵。世事何心不碍蓬。亦有谢公舟与楫，无功。任尔扬帆鼓浪风。《澹轩》宋代·李吕—穷耽世味不期骄，安得羹墙暂见尧。未到闻韶饮三月，且求陋巷乐箪瓢。《对月了残经赞》宋代·释了惠—好念脱空经，不如山月转。将谓了多时，犹有者一卷。《登总持寺浮图》唐代·孟浩然—半空跻宝塔，晴望尽京华。竹绕渭川遍，山连上苑斜。《次韵萧同年古意》宋代·方岳—春拜有耕夫，扣角卧林麓。朝饥不能忍，肯受世熏沐。脱身从牛衣，入耳皆狗曲。何如一蓑寒，风雨立於独。人言骨相屯，自信亦良笃。空山多白云，万此空有足。幽然闺中秀，不如倚市门。彼美林下风，不如刺绣文。冰怀独耿耿，宁入俗眼观。岁月不我留，老苍眉宇间。举世无与娱，逝方从绮园。一歌一叹息，寘此忽复论。《次韵子由舍人先生追读迩英绝句四首》宋代·张耒—天寒书殿晓班清，气爽仙盘瑞露零。讲罢群公佩声散，一竿宫日转槐庭。《大驾时巡千官导送至大口》元代·张翥—万乘巡行远，三灵佑护多。旌旄随大纛，鼓铎杂鸣驼。丽日浮黄伞，微风送玉珂。臣心如草色，不断到滦河。《杯泉》宋代·董嗣杲—古甃澄泓照胆清，画龙壁上挂瓢轻。汲来不疗相如渴，掬处难供太白倾。傍屋四围埋石色，侵山一溜走溪声。钵盂可揽江湖阔，参取诗禅放眼明。《豁盦出示易水送别图中有予旧日题字并有榆生》近代·汪精卫—酒市酣歌共慨慷，况兹挥手上河梁。怀才盖聂身偏隐，授命于期目尚张。落落死生原一瞬，悠悠成败亦何常。渐离筑继荆卿剑，博浪椎兴人未亡。《帝京篇十首 其五》明代·李梦阳—天皇按剑拂金鞍，饮马追胡翰海乾。归来并立擎天柱，不数刘家承露盘。《和何逢原寄韵》宋代·何梦桂—世界归大壑，人事如奔淙。浮生萃草木，万变成飘风。触蛮两蜗国，王侯一蚁对。下观黔首愚，咄嗟书虚空。怒攘亦蠢蠢，群飞何梦梦。失手弄刀剑，转眼生兵戎。万骑彀弓矢，千夫驾临冲。原野肆尸血，道路哀离鸿。帅师有丈人，在师得师中。不辜多全活，不与群丑同。师克未为绩，不杀真肤公。乾坤一胞与，感此重戚容。涿鹿始争战，千古开武功。春秋书战伐，三复为涰忡。南风鼓虞氏，吾谁与王通。击磬斯已矣，荷蒉犹可宗。无用愧社栎，浪出羞涧松。君谓叔孙智，人笑郦生庸。未能半分补，政堕一动凶。归来友石友，相对仲与翁。抱神慎守一，吾欲师崆峒。《因游华子岗题麻源壁》宋代·李覯—平生犹未识红泉，今日才游石磴边。宿雨地睛秋草湿，困来无处可闲眠。《岁暮皈自城中，一病垂死，病起遣闷四首》宋代·杨万里—索居独寡欢，巾车入城闉。亲旧久不见，一见交相欣。挽衣招我饮，惟恐我出门。不招我亦往，不留我亦存。殷懃复如许，不住我岂真。是时梅始花，吹香落金尊。酒冽肴果富，咀啜俱芳珍。丞相我知已，大守吾故人。言非汰尘杂，尘杂不入言。初谈圣贤髓，终谈天地根。而况衔杯酒，不乐复何云。《元夕镜园集诸词客醉后携妓行歌鼓吹前导遍历九衢闻鸡始散得三首 其一》明代·邓云霄—万井烟灯乐事新，夕当三五可怜春。东山惯挟如花妓，南陌多逢掷果人。鼓吹前驱冲夜市，金吾何处避香尘？溶溶月路波千顷，谁信凌波有洛神？《是日雨足率题》清代·弘历—恰欣春闰偏愁雨，雨足翻怜春已辞。应是东皇具神解，不教人太占便宜。《摸鱼儿 新荷》清代·劳纺—听莺声，送春归去，闲庭换了幽景。轻风吹动柔波皱，溶漾碧纹难定。阑独凭。看数点青浮，弱牵丝荇，残芳满径。被紫燕衔来。绿萍圆处，片片落红冷。凉珠莹。晓露盘中微凝，摇摇将碎还整。呜蝉几日催炎暑，出水亭亭妆靓。香气静、更翠盖红衣，绰约明姿映。斜阳乍暝。待皓月当空，水光皎洁，高下舞清影。《寄王履约秀才》明代·陈源清—四海茫茫有隐忧，儒官头白久淹留。漫言当路轻冯衍，却叹旁人笑马周。水涨石湖青雀舫，花残姑浦白蘋洲。相思静倚青毡冷，强饮空庭夕漏秋。《黄龙龛》明代·杨慎—看碑籍草茵，倚杖忽移辰。绝或惊文藻，飘零愧古人。《酬海公即次元韵》宋代·沈辽—早游诸方见佛祖，若能开口便相许。长爱当时王老师，不开粗言反细语。大道逍遥本不遐，青天万里孤鸿举。比来多病卧环堵，低头不茹亦不吐。上座何为相示来，龙驹岂烦伯乐顾。更须归去造丈室，擎拳便是诸魔路。《梦》明代·释函可—梦久厌城郭，为君时往还。不知城郭梦，曾否到深山。《清轩》元代·张翥—轩居最潇洒，不受一尘侵。门断怀金者，人知饮水心。鹤声生晚思，竹色净秋阴。此意琴尊外，翛然只自深。《踏莎行》当代·卢青山—夜也无人，风也无处，一灯如影长相驻。相看不解不能休，能休时节天将曙。梦也无根，书也无据，茫然四顾谁同语？人间容得雨无边，不容一点心情住。《少年》明代·陈子升—冠玉簪貂结束新，鸣弦揽辔薄家臣。鸳鸯是马能千里，繁弱名弓已百钧。近垒烟花攒皎月，斜阳金鼓急清尘。独将脱兔三千骑，可信骁腾处女身。《寄怀陈瑞阶进士浚芝》清代·王松—啸望高楼上，晨昏独尔思。编诗伤往事，纵酒异当时。路梗音书断，家贫去就迟。元龙今健在，愿共采灵芝。《竹枝歌 其四》宋代·孙嵩—汹浪砰雷蛇饮溪，阴崖天暗虎丘泥。万里中原那有此，怜君更过鬼门西。《挽少师相国李公》宋代·张元干—往在东都日，伤心丙午年。不从三镇割，安得两宫迁。抗议行营上，排奸御榻前。英风成昨梦，遗恨落穷边。《过德州》清代·弘历—运水浮桥螮蝀悬，重邱城郭富人烟。观民喜见千家聚，问岁知逢五熟连。调幕多惭休颂我，书禾有庆益祈天。十分心始三分慰，次第评量驿路前。《浃上座求枯木庵诗戏成两绝赠之 其二》宋代·吕本中—前身石霜后身浃，如印印泥风去尘。认得当时侍者意，无人知是密庵人。《菊月八日夜起偶成》明代·陈㷆—往事萦怀底足嗟，晚风吹梦上皇家。青山独榻无云影，白露空庭有菊花。干禄荣华惟画饼，悟真虚诞亦餐霞。细思长作秋江会，且觅鲈鱼上钓槎。《拟陶饮酒 其一》清代·井在—栖迟衡与泌，家无担石储。种秫理酒床，相对数卷书。兴至过白石，挥觞讯太虚。启期何自宽，庄周终蘧蘧。吾乐自有真，八达何足誉。《病中对竹》宋代·陈文蔚—窗外修篁仅百竿，相看不待报平安。何时得我身强健，共尔青青到岁寒。《晦之诗尤疟鬼某意鬼不能为端士害奉酬作诗》宋代·孔平仲—吾闻烈士仗忠信，出入鬼神皆避逃。维彼小人鬼所狎，祟异皆自不善招。晦之履行并仁义，常揭名教为己操。天将大任预连蹇，薄宦南州初折腰。劬劳戴星出视事，冒突瘴雾匪一朝。浸淫不制偶成疾，愁卧漳浦拥敝袍。有时体燥似灼火，愤怒索笔为长谣。句中有意谴疟鬼，词气凌铄吏部高。予窃料君所守正，彼鬼何者能为妖。幽明路异不相忤，有疾自是疏摄调。强饭进药姑自爱，勿惑异说心空摇。菊花未落迟君出，犹可共醉樽中醪。《题九州院双鹤》唐代·宋之问—君门九重闭，中有天泉池。可怜双白鹤，飞下碧松枝。吹楼多清管，鸣舞共差池。常欲万里去，怀恩终在斯。《寒雅图》明代·黎民表—寒山寂历野苍苍，绕树惊飞不断行。画角一声天欲曙，金河翻落满城霜。《莺啼序 秋感用梦窗韵》近代·黄侃—层阴傍楼散晚，悄梧飘暗户。闭孤馆词客哀时，正愁年华垂暮。旧山外西风换绿。残蝉警响天涯树。但衰杨，憔悴牵丝，更无飞絮。酌酒登楼，病眼眺远，渐高城隐雾。峭寒骤，枫落吴江，短书谁寄鱼素。倚危栏荒砧韵急，乱烟织离愁千缕。好斜阳，仍满汀洲，已输鸥鹭。清秋燕子，信宿渔人，祇今尚倦旅。独自感百年身世，岁晚途远，似弈长安，手翻云雨。觚棱望断，风飙期误。徒闻东海栽黄竹。甚蓬莱浅碧舟难渡。鲸鳞水涸。昆池漫觅胡僧，浩劫尽剩灰土。燕歌送别，楚曲招魂，早泪痕渍苧。待检点防身长剑，诉想凄箫，醒后微吟，醉来狂舞。遥情付与。南征单雁，苍梧云暗沈旧恨，又华年瑶瑟惊弦柱。飘零空老雄心，故国迢迢，梦能到否。《重阳蹑小三山啸咏》明代·杨碧—携壶笑上小三山，九日风光眼界间。宰相声名天地老，野儒襟韵水云闲。翠铺曲径苔封绿，锦缀重岩菊点班。落日树头飞鸟尽，两肩担月醉吟还。《残句书窗宛壁常遭骂》宋代·苏轼—书窗宛壁常遭骂。《点绛唇 早春有感》明代·叶纨纨—小院黄昏，一庭淡月人声俏。梅花开了。春信知多少。又是一番，芳草天涯道。伤怀抱。年年憔悴，不似春归早。《宝鼎现·玉宸凝眷》宋代·陈著—玉宸凝眷。要得培□，神皋根本。天赋与、经纶好手，门外红尘谈笑遣。任草色、遍空庭交翠，月往风来自便。但纸帐、时供小憩，长理灯窗公案。五行俱下流光电。笔如神、毫发都见。是则是、霜严雪劲，到底春风生意满。唤得应、雨和晴恰好，旗舞粳艘百万。更社鼠城狐扫影，雁鹜惊人避箭。最是满腹精神，担负处、浑身皆胆。又谁知、条理元在，规模里面。天下事、又何难办。待副苍生愿。渺宇宙、多少关心，留取功名久远。《秋波媚》清代·袁克文—兰汤一掬试轻柔，微雨正新秋。罗衣乍解，绮香初度，欲睡还休。不留手处明肌雪，欢意十分稠。三分眼底，二分眉上，一半心头。《鹊踏枝》清代·傅熊湘—老我年华驱我苦。世事如棋，著著都成误。两字穷愁天付与。不堪持向人间诉。谁是谁非难计取。春去秋残，一例随尘土。料理扁舟湖上去。钓竿斜日蓑衣雨。《午日三首》宋代·梅尧臣—百草堪为药，舟行不及收。岸旁萧与艾，从听到寒休。《昭君叹》宋代·郑思肖—汉朝远人来入使，当时公卿短奇计。紫清殿内一朵花，狂风妒春吹落地。命堕穷阴鬼为侣，回首玉皇紫清里。旧愁新愁东海深，黄鹂舌破伤春事。江南绝色天下誇，元贼尽虏归胡沙。或以嫁之鬻伪爵，于飞马背行天涯。年深乐与生子女，情热比翼忘咨嗟。果知礼义不忍去，亦有一死魂还家。德祐百官人稷契，腹饱理学纵横说。尚弃君父从背叛，乃教妻妾学贞烈。男儿或老不晓事，女子正少欲守节。天生至性教不得，时危罕见人中杰。能尽妇道能诲儿，王陵之母王凝妻。世间妇人谁及之，空恨昭君上马时。颜色日老单于死，万里魂归身不归。广寒嫦娥今尘土，应见青冢双泪垂。《仲冬念一日寓东桥梦先姊宛然如生感而有作》明代·唐璧—幽明一别无由见，梦里相逢宛似真。孤弱更谁怜汝弟，劬劳何独负双亲。傍篱听诵怀初岁，煮粥焚须愧昔人。野店鸡鸣残月落，觉来清涕尽沾巾。《时人为邓攸语》魏晋·佚名—天道无知。使邓伯道无儿。《再宿包山蔡居士湖上居》明代·徐波—湖山相与晚，秋馆自多阴。黄叶悲遗老，孤镫摄夜心。芦花月上易，水色雁来深。仿佛当年事，情生不自今。《赠海客》清代·孙元衡—头白不须怜，安居已是仙。閒门迟过鸟，孤屿得遥天。潮视盈亏月，风随顺逆船。此中堪玩世，知有太平年。《踏莎行·一九九七年十月，忽得日英电告，克正以肺癌弃世，不胜震悼，哀吟当哭》近代·萧萐父—总角同窗，春游结伴。嘉州琴韵峨山恋。灵签鸥梦证仙缘，双飞鸿英人争羡。海外偎依，青城缱绻。深情远寄罗兰卷。相呼蜜语话当年，那堪电讣来天半。《秋怀十首 其五》宋代·韩元吉—城外秋荷一半黄，尚馀疏柳照回塘。江南底许风光好，塞雁来时未有霜。《偈二十四首 其十五》宋代·释守卓—云从龙，风从虎，大地谁言无寸土。三阳肇处布新春，明明独露乾坤祖。谁知毗耶老病翁，默尔忘言善谈吐。不落四句彻三玄，还他一二三四五。报尔栴檀林下人，应时纳祐还知否。收来横骨暗中抽，放去随群作水牯。《云泉庵听僧吹笛》明代·王稚登—吹笛破山翠，萧萧夜壑停。一声杯上雨，万感鬓前星。断续音成梵，多罗曲是经。虽无杨柳落，凄怨不堪听。《送杨渭夫入淮》宋代·陈傅良—老去关心最语离，不堪离久会还希。君方慷慨思矜振，我已婆娑喜惰归。万事莫如身自爱，十诗亦与世多违。倘将书寄南来雁，且问琼花果是非。《大庙峡用少陵寒峡韵》清代·许宗彦—昨暮泊中宿，秋气感百端。晨入大庙峡，四崖障风寒。日烈草木瘦，路细行人单。鱼龙逼沸郁，咫尺歌涛翻。奋棹就沙嘴，怖止未敢餐。此生长行路，畏说行路难。《寿吴淑人》明代·胡应麟—春色重帘外，笙歌昼未阑。屏开回白鹤，席上舞青鸾。浥露金芝秀，凌云玉树寒。冰桃漫留核，方朔已偷残。《游芙蓉山八首 其六》元代·何中—花开风自柔，谷深日无晖。高萝鸟声转，葱翠摇阴霏。孤娱有穷深，境异心不移。东峰虎长啸，西涧獐争啼。运往人理尽，物新古道违。欣然抱奇怀，白云遥相知。日夕意犹缅，信有忘归时。《后东皋草堂歌为陈学山赋》清代·杨方立—蒹葭江水西风急，木叶翻红秋露白。十幅蒲帆挂断烟，元亭一叩扬雄宅。主人爱客启柴关，执手褰衣出笑颜。中馈为开春瓮酒，长筵遥展夕阳山。山前山后浮云渡，聚散微茫不知处。停杯忽与话当年，词未能终泪先注。昔日清明忆太丘，修文砥行先民俦。名山偃卧高托迹，长松百尺风飕飕。点缀丘园发幽趣，太湖白石龙门树。书卷高闲柳谷居，烟霞罨画浯溪路。三秋明月三春花，窈窕笙歌出绛纱。高山大有携琴客，曲径时回问字车。诗瓢酒盏朝还暮，青山止爱高人住。浔阳江上檄书来，一官抵死催人去。去年苦调计相思，犹复丁宁话故枝。彭泽菊花怜尚在，辽阳白鹤竟何归。惊飙荡海洪涛起，丹山羽折琼华萎。蛇年鸡梦兆纷纭，悼痛人琴俱已矣。流风陈迹剩池台，蟠蟀寒吟四壁哀。旧种杏花余太息，当时燕子尚飞来。我昔髫年侍文宴，作歌得许窥坛坫。已羡登龙揖孔融，犹烦倒屣迎王粲。而今憔悴返江乡，千里红尘老剑霜。重到山阳寻旧梦，徒瞻画相拜中郎。主人收泪重剪烛，劝我长歌须再续。含毫摊纸望苍茫，一片秋声响空谷。东皋叶落雨霏微，蒿蔚风中孝子悲。长笺题向庭前树，伴尔慈乌夜夜啼。《甲子1804年五十书怀》清代·章甫—百年半度散材人，虚掷光阴五十春。服政到头赊后望，知非回首愧先民。鼠虫谁幻浮生梦，牛马凭呼现在身。且看贞元轮甲子，风光又是一番新。《北斗峰》清代·李寄—淩晨出云顶，乃在北斗峰。北斗一片石，而多合抱松。昨雪洗又翠，客来起清风。徙倚展望眼，濛濛一气中。阴霁各有态，毕竟日易穷。毛女已仙去，谁能测遗踪。石洞谒金帝，峰半闻此钟。琅琅满山谷，此閒声不宏。石径滑难下，雨花飘来浓。道士赠一杖，夭矫如苍龙。投之水檐谷，看尔飞遥空。《奉同潘友石左丞霅溪泛舟得人字韵》明代·陈汝言—溪水绿生鳞，溪山雨后新。草藏眠渚鸟，花隐浣沙人。意适忘舟远，情欢藉酒频。碧云莫将合，回首隔风尘。《赠彭明微判官》宋代·郭祥正—昔谒公家贤侍郎，一见许我能篇章。俸粳兵酒屡持送，时时解榻令登堂。今喜清风传令子，回首亨衢脱双屣。北堂归养太夫人，水陆珍羞称甘旨。深沈大第蟠蛇鳞，儿孙蓝绶何诜诜。有时宴喜列宾客，洞房粉黛桃花春。玉指纤纤拂弦索，轻云凝碧罗衣薄。主人快意妾争妍，松上女萝知有托。君不见景太傅，杀身本为功名误。又不见张舍人，朝为近侍夕为民。古来宠辱亦如此，安用浮云缠此身。爱君进退真得所，不负青春领歌舞。我方两鬓扑黄尘，梦寐江南思旧土。别君去，将拂衣，扁舟若渡历阳月，愿听新歌酩酊归。《宋英宝宣德自杞至邑将复东还见遗途中诗次韵》宋代·李廌—思君仍岁此相逢，後夜梦魂无复东。白紵泪痕何处恨，故园花信几番风。归来可喜似新燕，惜别预愁如去鸿。老矣奈何春半老，悠悠万事付杯中。《过蕉坑》宋代·杨万里—枫叶乾馀尚小红，苕花飞尽不留茸。经旬欲雪还无雪，只作清寒恼杀侬。《出山》宋代·文天祥—日日骑马来山中，归时明月长在地。但愿山人一百年，一年三百馀番醉。《题竹鹤图为金学士赋》明代·胡俨—吾闻画鹤贵写神，此图貌得青田真。琅玕森森洒苍雪，缟衣皎皎离红尘。露下疏林凉影薄，一声清唳穿寥廓。高人枕簟小窗幽，髣髴梦回惊月落。高人自是仙之徒，日挥彩毫坐蓬壶。玉堂昼永松篁静，时闻白鹤声相呼。归来爱鹤玩潇碧，虚室秋生风淅淅。飘然便欲挟坡仙，相与翱翔游赤壁。我昔桐溪结竹亭，养鹤曾读浮丘经。仙都九老今寂寞，对此白发徒星星。《岁暮喜晴》宋代·范浚—晴山喜见晓巑岏，笑出蓬门不暇冠。风扫断云齐万弩，日融残雪上三竿。早黄杨柳漏春信，晚翠枇杷凌岁寒。从此林芳入幽赏，冻醪新压味甘酸。《秋集杜子奇园亭顾圣少同赋》明代·谢榛—辞官高卧故园秋，亭榭常招枚马俦。老去襟期聊共赋，醉来风物转相留。霜花簇簇明三径，烟树苍苍暗一丘。莫向梁园重怀古，歌钟凄断使人愁。《夏夜同姬人江岸步月即事五绝句 其三》清代·姚燮—炯眼窥矶独鹭醒，鹭飞孤荻动亭亭。扶来罗袖袖垂水，夺得荻边山影青。《清河晤孔司马继鑅话旧即赠九章 其二》清代·姚燮—庭气黯将夕，庭花秋方妍。幽姿信谁眷，袅以风中烟。别君出门去，一步一回旋。共看天宇云，万里苍无边。有鸟迭相飞，东隼西自鸢。祇愁此后逢，迢迢犹昔年。《和四哥钱塘思归韵》宋代·吴芾—郁郁羁怀久欲东，故园何日割蒿蓬。可堪世路尘缨缚，却使云山蕙帐空。待价深藏非左计，汗颜为斲岂良工。须知吕望严陵辈，亦是沧浪一钓翁。《浣溪沙》宋代·欧阳修—叶底青青杏子垂。枝头薄薄柳绵飞。日高深院晚莺啼。《天然和尚七十颂》明代·成鹫—拙哉大挠作甲子，不识太初与无始。却教三万六千日，忙杀山僧希作佛。岂知贤圣中所存，一朝坐老天地根。七十年前无此人，众人道假我道真。七十年后称寿者，众人道真我道假。真假两不知，请问天人师。今夕雷峰好轮月，不异匡庐夜静时。《游郭希吕石洞二十咏·桂壑》宋代·刘过—丛丛万横枝，罗生杂松篁。不以岩穴幽，岁晚政自香。《绍兴乙居秋仲冒雨独游阳华岩胜绝未让淡山岩》宋代·游何—西风卷痴云，欲压不堕地。化作碧孱颜，融结在空际。是名阳华岩，造物一何异。东山雨脚断，明月招我至。傍窥嵌窦深，密恐鬼神閟。细度穴寥风，旧无卑湿气。虚阁架其中，榜以浮岚美。下有潺湲溪，翻雪轰雷比。阁背两桥分，岩胁双龙起。石如缨络垂，整整翠緌委。又如鼙鼓形，挝击声颇厉。溪水相与喧，镗鞈乱宫徵。岩穷天忽开，木杪风自靡。坐久发毛寒，兴逸诗语绮。无人共一尊，有客自千里。山僧颇殷勤，相伴亦忘寐。拂石要题诗，挥毫留汉隶。《燕河南府秀才得生字》唐代·韩愈—吾皇绍祖烈，天下再太平。诏下诸郡国，岁贡乡曲英。《飒飒》清代·蕴端—飒飒西风旅雁过，佳期岁月两蹉跎。赤箫声里三更月，绿酒尊前一曲歌。别后几曾通好梦，见时未许托微波。沈郎纵不吟诗瘦，可奈无端《六忆》何？《题《秋瓜图》》近代·冯其庸—老去种瓜只是痴，枝枝叶叶尽相思。瓜红叶老人何在，六十年前乞食时。《杂诗平韵 其二十六》清代·章甫—谁擅才人第一流，腰金骑鹤上扬州。要知达变非胶瑟，便可通微入芥舟。学奕未堪心有鹄，奏刀妙在目无牛。元珠赤水茫茫里，象罔何尝著迹求。《诸暨道中五首》宋代·葛绍体—极目田畴似掌平，远山依约画难成。天宽地大空明处，渐近稽山接帝城。《壬戌1742除夕》清代·张湄—一枝残烛对羁人，绝徼山川去国身。多历岁时知已老，强同樽酒孰为亲。椒花远梦红炉会，蕙草閒庭碧海春。天与离怀博诗趣，朝衫脱尽六街尘。《题薛赓笙夫妇合欢小影六首 其一》清代·祝廷华—梧桐庭院夜沈沈，綵袖轻寒罢绣针。夫婿晚餐歌醉饱，未应閒散听秋砧。《送张德远宣抚川陕二首 其一》宋代·吕颐浩—维扬倾盖意相投，国事当时已共忧。铁马勤王曾并辔，戎衣护圣每同舟。山西气槩终须在，塞北烟尘漫不收。宗社有灵天悔祸，尚期一战扫边愁。《西寨寓居》唐代·徐夤—闲读南华对酒杯，醉携筇竹画苍苔。豪门有利人争去，《题赤鲤图》元代·李祁—风翻雷吼动乾坤，赤鲤腾波势独尊。无数閒鳞齐上下，欲随春浪过龙门。《青莲社翁题再咏闰元宵 其一》明代·王彦泓—月已重圆未快睛，饮徒仍借节为名。横斜灯影添疏杏，杂和笙声是早莺。载酒船乘春涨活，踏歌人喜夜寒轻。前朝预借无聊甚，莫负闲身过太平。《次韵吴学录春日山中杂兴七首 其一》元代·陈镒—乱世艰难寄此身，暮年食蓼有馀辛。一春胜事成虚掷，空忆兰亭王右军。《哭陈石亭》明代·王慎中—乐道方游世，胡为遽不留。重泉独往路，天上正成楼。载酒将何问，遗书不可求。堪悲江左地，一旦绝风流。《煎茶坪题壁 其一》清代·张问陶—子规不作去年声，猿鸟都萦故国情。清浊泉流如有意，高低山色总无名。人从虎豹丛中健，天在峰峦缺处明。一笑云林归便得，向来烟景又谁争。《题慈云阁》宋代·袁甫—不见慈湖二十年，忧心如醉复如颠。我来忽见慈云阁，恍若慈湖现我前。《览镜七首》明代·陶望龄—季主诚贤术未奇，子卿巧中亦吾欺。岂如明月盘龙镜，解照清霜病鹤姿。萝葛攀援秋欲断，鱼龙蛰伏冷相宜。可怜憔悴东阳守，老病临头带孔移。《蒋明府父母受封》明代·欧大任—牛斗星光直北遥，蓬莱宫阙郁岧峣。竹冠赐爵来丹陛，石窌疏封下碧霄。门自诸儒尊几杖，家仍七叶珥金貂。已占卓令今方起，何限忠勋答圣朝。《林下 其三》清代·孙原湘—彻底聪明藕共莲，情深何碍旧生天。吹来语气香如佛，修到身旁坐亦仙。绝色也敦名土品，奇才只受美人怜。他生愿化双蝴蝶，一绕裙边一鬓边。《感旧》明代·王彦泓—收拾残书剩几篇，轻狂踪迹廿年前。笑倾犀首花间盏，醉掉蛾眉月下船。黄祖怒时偏自喜，红儿痴处绝堪怜。如今兴味销磨尽，剩爱铜炉一炷烟。《乙巳春夏间民饥更甚老农述此 其六》明代·朱浙—夕阳芳草翳王孙，底事凄凉不可闻。怪杀豪家深避客，迩来联月不开门。《鹧鸪天 题汉石桥湿地》当代·江南雨—一桨轻柔带晚烟，苍葭白鹭野云闲。漫看粉蝶寻香翅，间有仙凫卧睡莲。鱼吐浪，水摇天，石桥深梦锁千年。扁舟辗转无归路，风送荷花欲上船。《蝶恋花·寒雨霏霏江上路》宋代·王之道—寒雨霏霏江上路。不见书邮，病目空凝注。沙觜尽头飞白鹭。篙师指似人来处。自笑自怜还自语。钝滞如君，只合归田去。竹屋数间环甽亩。个中自有无穷趣。《拟古三首 其一》明代·石宝—开田种嘉谷，中有稂与莠。日暮人未归，新莺在高柳。《寄大哥 其二》明代·邹元标—禾川把袂二年期，乡报长闻歌白眉。缊被几悲同睡处，残经却记旧题时。但观明道识仁句，胜赋惠连春草诗。离别不须多怅望，萼楼旋拟奏埙篪。《送李伯勇分教阆州》宋代·吴泳—明王不兴威凤衰，直笔无传老麟死。春秋大谊炳如日，读者昏昏视为史。濂溪之后伊川程，文字虽少源流真。抉开宝藏得胡子，一洗纸上千秋尘。伯兮有勇弗可遏，高阁诸儒祖河洛。群玉洞见标月指，众醉醒闻候风铎。当年进书一布衣，能取天上清名归。秋澄讲幄玉色动，春拂秘馆芸香霏。红尘不踏东华路，绿绮还携阆风去。舟行若上离堆山，莫把鲁公雄文劲笔埋没苍苔间。《薤露歌》清代·魏裔介—波流汤汤，逝不竭兮。出日入月，景不灭兮。人命无常，递相阅兮。《为刘生敬敷题琴心中断诗》清代·严遂成—枯桐挂壁涩秋苔，荩箧无衣甑有埃。忍听孤儿垂泪问，娘何处去几时回。《十二时行孝文》唐代·白居易—食时辰，居家治务最须懃。无事等闲莫外宿，归来劳费父嫌憎。《菩萨蛮 其二用李太白闺情韵》明代·龚鼎孳—岚光倒影金波织。洞箫吹散孤云碧。吴越此南楼。遮灯有莫愁。回廊人小立，漏箭催何急。送月两三程。湿莺低柳亭。《寿潘馨子》明代·释今无—不从火候问天师，桃核红开胜玉卮。秋老药苗香石径，身和月色照霜眉。蛟号海屋千珠集，槎泛天河八月时。共是蓬壶烟树客，错传潘岳鬓成丝。《贺新郎（因梦中和石林贺新郎，并戏和东坡乳燕飞华屋）》宋代·吴潜—碧沼横梅屋。水平堤、双双翠羽，引雏偷浴。倚户无人深院静，犹忆棋敲嫩玉。还又是、朱樱初熟。手绾提炉香一炷，黯消魂、伫立阑干曲。闲转步，数修竹。《探春令（赏梅十首）》宋代·赵长卿—冰檐垂箸，雪花飞絮，时方严肃。向寻常摇曳，凡花野草，怎生敢夸红绿。《送王懋宣先生之泰顺》明代·徐熥—垂杨影里乱啼莺，朝发都亭一骑轻。黯淡蘼芜寻去路，微茫烟树见孤城。他乡春色悲花落，旅馆愁心寄月明。白发萧萧犹作客，临岐分手更关情。《庚子雪中十二律 其一》元代·叶颙—跨鹤仙人下太空，散花天女尽嫔从。冰轮玉辇三千里，羽盖银屏十万重。海上有山皆雾钥，人间无屋不云封。凌寒直上岑峦望，月到芙蓉第几峰。《春过白遥岭》唐代·罗邺—鸟道穿云望峡遥，羸蹄经宿在岧峣.到来山下春将半，《霜》唐代·徐夤—应节谁穷造化端，菊黄豺祭问应难。红窗透出鸳衾冷，《游大慈岩》当代·金鉴才—危寺悬天外，云封不响钟。重台栖夜月，仄径漱春淙。野竹随风长，残花泣露浓。慈岩无上界，能得几行踪。《送春》近代·李洸—掩卷供危坐，怀人殊惘然。纵横豺虎地，狼藉雨花天。国论方哗宠，生涯久灼煎。送春春竟去，得酒且流连。《杂咏十三首 其八》明代·张宁—地静偏宜晚，舟轻不怕潮。身心两无事，随处足逍遥。《临江仙·犹记词三十首之八，戊子秋作于般阳 其五》清代·邹韬—犹记龙华接芳躅，嬉春破霁驱车。短筇香径看桃花。村中新酿熟，醉到小姑家。伯乐难逢王谧死，离人容易天涯。申江回望暮云遮。故人鸡黍局，何日话桑麻。《吴明可自当涂以诗见寄因次其韵 其二》宋代·王十朋—梦到江南咏采蘋，眼中时事一番新。在官未几发就种，语别又成肠转轮。老境衣冠宜挂壁，祠宫香火谩颐神。吴公治行今第一，也问君王欲乞身。《界步河亭》宋代·吕本中—穷山拥翠染人愁，亭下寒溪东北流。寄语扁舟舟上客，为传消息到筠州。《陪彭安行双莲亭小酌三首 其二》宋代·刘弇—觥筹一举破愁城，似胜长驱十万兵。可是胸中浇块磊，更须酂白与汾清。《广陵道中寒食日 其一》宋代·吕本中—风雨属连春事休，碧鳞三尺荐行舟。短墙不见桃花面，付与长江自在流。《石磴》元代·陈樵—磴平如席草茸香，盛夏宜人石气凉。杜宇血销添碧燐，山鸡食罢化馀粮。赤松有约吾将老，白发无愁不解长。醉则枕流眠枕石，看云不复据胡床。《端午二首 其二》当代·添雪斋—狂潮大地已封尘，六月风过第几春。新雨长街思旧貌，恻心氛滓炽中宸。残骸唯接神碑脚，盛世独酬天子瞋。莫笑芸生之苟且，灵歌不唱一言真。《次韵江南 其一》元代·丁复—斗酒十千即可赊，斜窗短篱谁为遮。大妇相迎问买酒，十五小姑方主家。《少滨篇为金子》明代·徐渭—两代高名百不磨，山川其奈两人何。大夫付与扁舟兴，公子忘归半顷波。无数翠烟生碧荇，有时白鸟浴红荷。眼前诗景刊无尽，莫怪梨材索价多。《山中懒睡四首 其一》明代·王守仁—竹里藤床识懒人，脱巾山麓任吾真。病夫已久逃方外，不受人间礼数嗔。《十六字令》清代·周贻繁—寒。雪影菲菲怕倚阑。梅花好，要我卷帘看。《自题传神》宋代·陆游—识字深村叟，加巾下版僧。檐挑只草屦，壁倚一乌藤。得酒犹能醉，逢山未怯登。莫论明日事，死至亦腾腾。《春日行》清代·傅范淑—海棠渍露杨搓烟，何似霜叶红秋边。仓庚紫乙花中天，啁啾声来圆复圆。如歌互答如管弦，妙手偶得诗自然。《清晖亭》宋代·王庭圭—画檐雪壁眺前溪，溪外群峰碧四围。日上林梢增秀色，珠生潭底护长堤。落霞孤鹜真奇境，捉笔题诗无此词。拟就江山觅佳句，更须春草梦回时。《游富春江住芦茨村》当代·李梦唐—严子竿头清浊水，黄公笔下淡浓山。芦茨村外花无数，开向春江第一湾。《谢友人赠提琴长句》近代·吴世昌—不辨人间与梦间，廿年歌哭总无端。未甘堕落心犹炽，渐习蹉跎兴转阑。失意每多如意少，春光易过夜光难。何须留作他时恨，谱入银弦断续弹。《赤壁鏖兵》清代·林维丞—东风纵火壁翻新，百万貔貅付劫尘。太息天心终负汉，不教一炬死奸臣。《题林学衡诗本 其一》清代·郑孝胥—少年纵笔羡才人，老去枯肠稍逼真。喜子能诗通性命，何妨取径近艰辛。《芜湖即事三首》宋代·李流谦—社风连日舟行迟，社公有马谁能骑。不妨酌我盎中绿，依旧离骚醉读时。《初夏过宁真道院》明代·杨基—偶来高树下，独坐青苔石。涧雨落余霏，衣裳淡生碧。道因微物悟，理向玄言析。习静自无营，何妨处嚣寂。《主簿甥孙小舟载白菊一本见遗赋二小诗为谢 其一》宋代·孙觌—飞琼乘月下瑶台，老眼惊窥一笑开。冰雪定嫌诗酒污，不应更待白衣来。《春日会饮怀丘思同林成之作四首·又和前韵》宋代·苏颂—诗论心胆见天真，酒逐羁怀若有神。一夕所思惟我友，四时最乐是熙春。《感怀二十首 其十四》明代·于慎行—家本东海裔，樵牧东山下。先子秉儒术，歌音追大雅。一吏稍浮沉，举世无知者。眇予秉薄祜，宛洛随车马。丘陇日以遥，松柏在原野。风木无停音，雨露凄其洒。一为皋鱼叹，零涕缘缨泻。《黄公绍城西草堂同袁文学邓山人赋》明代·黎民表—红槿编篱竹作桥，堤边应可系兰桡。已无丝竹相萦聒，惟有琴书伴寂寥。沙鸟下窥花散阵，游鱼出泳水生潮。路人知是濠梁客，不用雄文为解嘲。《信阳道中》清代·李长霞—一川芳草露初晞，几处人家倚翠微。樵径烟深松叶暗，沙堤水浅荻芽肥。十年烽火青山在，三月春愁白发稀。武胜由来天下险，关门不掩乱云飞。《登北榭》宋代·陆游—绕城山作翠涛倾，底事文书日有程。无溷我为挥吏散，独登楼去看云生。香浮鼻观煎茶熟，喜动眉间炼句成。莫笑衰翁淡生活，它年犹得配玄英。《赋乌克兰饥荒七十三年祭二章 其二》当代·伯昏子—漫捲红旗黑海边，顿河静静断炊烟。它山崩崒有馀石，宜助吾邦奠昔年。《题黄鲁直集》宋代·魏泰—端求古人遗，琢抉手不停。方其拾机羽，往往失鹏鲸。《端午东内击鞠射柳应制 其二 射柳》明代·胡俨—青丝为鞚锦为鞯，万骑腾骧过御筵。花映乌纱簪彩胜，箭飞金镝发鸣弦。插青矗矗分行远，剪白欣欣得意先。宫锦赐来覃沛泽，嵩呼声彻九重天。《病起作 其一》明代·屈大均—愁因春色豁，病逐岁华除。岂欲长居世，惟思更著书。身惭枯木在，心恨死灰馀。那得长为蝶，翩翩向太虚。《送男存心如燕二月二十五日夜走笔古体》宋代·方回—我年三十四，鄂汉脱战场。四月扁舟东，生汝于建康。九载鹤山门，静翁还鵷行。实为旧主人，别意殊徊徨。尔时京湖阃，开府罗才良。吕氏贤父子，欲我高腾骧。补以□□爵，江岸司征航。既而今左辖，千骑如池阳。携我一家往，郡斋代表章。汝姊始四岁，同尔归南堂。明年辛酉秋，浙漕鹗荐翔。道山此大恩，给我鬻爵郎。不学执国柄，似道贪如狼。其客福建子，莹中狼如羊。厥子偶不第，乃独憾老方。谗之于似道，阴幽弩机张。廷试复第一，考官文赵常。易置乙科首，尔岂识臭香。萧艾压兰蕙，我心亦不忙。仕宦天有命，岂由人低昂。不意毒愈盛，廖真嬖人仓。五百彼何知，四遭白简霜。故尝忤林答，何至嗾郭阊。鲁港出师败，虮臣叫九苍。数其十可斩，乃先窜炎荒。诛之木绵庵，身死国亦亡。为相亡人国，自合以命偿。匪我快私愤，人欲抽尔肠。台谏我不就，出守邻故乡。大物既归周，裸士来殷商。夷齐与箕微，均为识三纲。我所领小垒，可容久徜徉。亦欲舍之去，群盗纷寇攘。勉强不得已，芟恶完善良。完国非我责，完郡亦何伤。幸保千里民，不为剑戟戕。奸鬼伏肘腋，两贼程与黄。门生讦座主，婿不顾糟糠。妄告无反坐，官吏饱贿贓。一朝掷笏绶，仅有书几囊。辛巳至庚子，阖门饥欲僵。二十年不仕，愚意谁揣量。苟生内自愧，一思汗如浆。焉得挂海席，万里穷扶桑。茅屋荫松菊，槿篱畦芋姜。读书粗知道，晦遁攀余芳。诗文亦不俗，千篇垂琳琅。今汝往筮仕，已逾四十强。萧然乏行李，艰甚谋聚粮。此皆我之过，弃官畏祸殃。以致儿女辈，无不羸以尫。行行燕山下，悠悠易水傍。北风无时无，南人少裘裳。汝父近八袠，汝母七旬将。苟可得一职，归甘泌之洋。生理我无策，徒此歌慨慷。壮士一大笑，出门青天长。《杂诗四首》唐代·韩愈—朝蝇不须驱，暮蚊不可拍。蝇蚊满八区，可尽与相格。《定州过开元寺登塔壁间有武宗宸翰》明代·皇甫汸—贝殿花飞二月春，攀游那负众生身。翠华象辂来先帝，丹壁龙文护有神。塔倚云霄非世界，莲开灯火自星辰。不辞酩酊归清夜，直拟扶摇向紫宸。《题吉涧卢拾遗庄》唐代·韦庄—主人西游去不归，满溪春雨长春薇。《齐天乐》清代·陆求可—兰桡六幅秋帆锦。江上商飙清冷。茶灶烟轻，笔床墨淡，泛宅浮家风景。鲈鱼切粉。兼莼菜萦丝，推篷小饮。桂魄团圞，广寒宫里天香近。武夷君在何处，想云裀宝座，幔亭峰顶。按节观涛，乘流弄月，银汉无声高迥。风和浪静。任珠露横空，金波千顷。此夕中秋，水仙能管领。《赤松三咏·赤松山》宋代·姜特立—仙山名字几千秋，勇退曾闻汉故侯。自笑功名无尺寸，旭来也作赤松游。《赴郴州永兴县参加全国第三届中青年诗词研讨会记事诗 其四》当代·何永沂—人世难逢笑口开，二锅头烈洗尘埃。敲诗联句风生夜，君月同堪共酒杯。《晓发松江》元代·陶宗仪—客里东风促去程，沙棠舟小布帆轻。冲人鸥鸟双双起，近水桃花树树明。故喜吴淞堪寄食，不愁江汉尚屯兵。经纶事业成虚掷，一寸葵心向日倾。《故人殷进士特使自寿张来兼致怀作仆离群远遁颇有游陟之志酬美订约遂有此寄》明代·李梦阳—我生寡谐俗，志与山林期。谬拟渭川载，岂羡荆山悲。弱龄不解事，走马长安郊。紫绶虽挂身，丹丘阻逍遥。心随万里云，舒卷何萧萧。翩翩朱凤凰，飞集梧桐树。冠盖交路衢，青云有捷步。弹冠无钝硎，结交尽雄才。殷君起东鲁，我使关西来。揖鞭尘埃中，朗如玉山开。时从二三友，览古黄金台。四序更代易，人生岂常遇。相如归蜀都，贾谊长沙去。去去游梁园，耕钓孟诸薮。日月东西没，黄河落天走。云沙白皓皓，万里见海口。雄剑挂土壁，褐衣被两肘。朝从河上公，暮逐墟中叟。有时弄清漪，明月在我手。寿张三百里，北望一何迩。未移山阴掉，先枉石川鲤。剖鲤得素书，故人今何如。锦字偕华星，照耀蓬蒿庐。空谷激寒雷，冬庭转兰芳。晓起诵瑶音，夜梦君之旁。书中何所有，相期陟东岳。巉岩丈人峰，彷佛几前落。倏如佩苍龙，倒景骑玄鹤。愿从东道主，握手翔廖廓。《拟唐塞下曲九首 其九》明代·李昌祺—大漠阴山外，霜天气候殊。阴沙明远燐，寒日惨穷庐。北阙无来使，中原少得书。凯歌今未奏，壮士誓捐躯。《柳絮四首 其一》近代·曹允文—春深到处杜鹃啼，无数残飞尽著泥。只有柳花是狂客，猛随风信飏高低。《还成都》宋代·孙应时—匹马关山不自怜，归来巾几更萧然。剑门南北等为客，木偶东西聊听天。未省繁华宽旅思，可将奔走负流年。夜凉早梦秋风起，催上山阴万里船。《贺李碧云入泮》清代·章甫—瀛桥环翠藻芹乡，年少翩翩列上行。宝剑匣鸣随异彩，灵芝甲坼便奇香。气华曾润诗书腹，品贵原生锦绣肠。秋月春风凭管领，看花莫惜马蹄忙。《游白鹿洞和沈文进寅长韵》明代·苏葵—佳胜元从少小闻，始来庭下叩英芬。寒岩怪石漱流水，翠柏苍松栖乱云。我马谅非求捷径，山灵休更事移文。怀贤吊古诗嫌坉，欲藉名家一运斤。《凯旋诗》明代·金幼孜—圣主承天统万方，梯山航海尽来王。不应残丑犹乌合，屡犯边疆恣夺攘。《呈啬翁丙午》清代·李宣龚—微官无计问田园，野老相从学负暄。直道如今更焉往，是邦犹足与图存。吴盐百里天同白，卫布千家雪可温。小物极知人力在，请看闾党有公言。《嘲愠六章》清代·姚燮—剸人以舌，其铦似锋。囚人以气，笯槛曷庸？楩楠菉葹，屮木之稚。胎以土膏，不乞甘雨。大圜入照，明月无棱。周驰罔憩，谁系长绳？皇柄两持，元气凋瘵。淫孛寇阊，天耳其瞆。尧舜不帝，六合永沈。民殄物肆，何有古今。棼纚车斿，五岳夜醮。碧虚为澜，如有龙啸。《句 其二》宋代·释警玄—大洋海底红尘起，须弥顶上水横流。《璇玑图》南北朝·苏蕙—琴清流楚激弦商秦曲发声悲摧藏音和咏思惟空堂心忧增慕怀惨伤仁芳廊东步阶西游王姿淑窈窕伯邵南周风兴自后妃荒经离所怀叹嗟智兰休桃林阴翳桑怀归思广河女卫郑楚樊厉节中闱淫遐旷路伤中情怀凋翔飞燕巢双鸠土迤逶路遐志咏歌长叹不能奋飞妄清帏房君无家德茂流泉清水激扬眷颀其人硕兴齐商双发歌我衮衣想华饰容朗镜明圣熙长君思悲好仇旧蕤葳桀翠荣曜流华观冶容为谁感英曜珠光纷葩虞阳愁叹发容摧伤乡悲情我感伤情征宫羽同声相追所多思感谁为荣唐春方殊离仁君荣身苦惟艰生患多殷忧缠情将如何钦苍穹誓终笃志贞墙禽心滨均深身加怀忧是婴藻文繁虎龙宁自感思岑形荧城荣明庭妙面伯改汉物日我兼思何漫漫荣曜华雕旌孜孜伤情幽未犹倾苟难闱显殊在者之品润乎愁苦艰是丁丽壮观饰容侧君在时岩在炎在不受乱华意诚惑步育浸集悴我生何冤充颜曜绣衣梦想劳形峻慎盛戒义消作重感故昵飘施愆殃少章时桑诗端无终始诗仁颜贞寒嵯深兴后姬源人荣故遗亲飘生思愆精徽盛医风比平始璇情贤丧物岁峨虑渐孽班祸谗章新旧闻离天罪辜神恨昭盛兴作苏心玑明别改知识深微至嬖女因奸臣霜废远微地积何遐微业孟鹿丽氏诗图显行华终凋渊察大赵婕所佞贤水故离隔德怨因幽元倾宣鸣辞理兴义怨士容始松重远伐氏好恃凶惟齐君殊乔贵其备旷悼思伤怀日往感年衰念是旧愆涯祸用飞辞恣害圣洁子我木平根当远叹水感悲思忧远劳情谁为独居经在昭燕辇极我配志惟同谁均难苦离戚戚情哀慕岁殊叹时贱女怀欢网防青实汉骄忠英清新衾阴匀寻辛凤知我者谁世异浮寄倾鄙贱何如罗萌青生成盈贞皇纯贞志一专所当麟沙流颓逝异浮沉华英翳曜潜阳林西昭景薄榆桑伦望微精感通明神龙驰若然倏逝惟时年殊白日西移光滋愚谗漫顽凶匹谁云浮寄身轻飞昭亏不盈无倏必盛有衰无日不陂流蒙谦退休孝慈离思辉光饬桀殊文德离忠体一达心意志殊愤激何施电疑危远家和雍飘想群离散妾孤遗怀仪容仰俯荣华丽饰身将无谁为逝容节敦贞淑思浮怀悲哀声殊乖分圣赀何情忧感惟哀志节上通神祇推持所贞记自恭江所春伤应翔雁归皇辞成者作体下遗葑菲采者无差生从是敬孝为基湘亲刚柔有女为贱人房幽处己悯微身长路悲旷感生民梁山殊塞隔河津《走笔再和凤凰山十韵酬良器解元兼呈文中宣德 其六》宋代·葛胜仲—催功下下与高高，束火人归闹小桥。莫向九岩生妄见，须知采柏望中遥。《句》宋代·史定之—一堤杨柳月，十里芰荷风。《江南行》唐代·张潮—茨菰叶烂别西湾，莲子花开犹未还。 妾梦不离江水上，人传郎在凤凰山。《挽吴门沈汝明处士》明代·徐熥—萧萧白发老山林，处士星文一夜沉。邻舍几能悲短笛，中原谁不叹亡琴。空林猿鹤春无主，满地松楸日易阴。墓与要离孤冢近，梁鸿高节尚堪寻。《诗谢文显兄弟载酒并简子畅二首 其二》宋代·韩淲—柱杖敲门借竹看，步随纾曲转林端。架边绿蔓阴成幄，桥下清流春有湍。君作屋庐嫌近俗，我因岩谷遂深盘。傥思出郭少尘事，或命巾车初不难。《适远》宋代·陈与义—处处非吾土，年年备虏兵。何妨更适远，未免一伤情。石岸烟添色，风滩暮有声。平生五字律，头白不贪名。《送王给事中奉使琉球国》明代·陈琏—金门给事总名流，奉使咸推陆贾优。亲捧纶音辞凤阙，远持玉节去琉球。彭湖波静皇风畅，三屿山明瘴雾收。他日远人应侯问，好言圣化迈成周。《无题五首 其五》近代·连横—我亦天涯气未伸，相逢何必感情真。押衙长剑昆崙胆，誓挟双龙护美人。《簇水 樱花落也；花气同填海，春痛在别枝。》当代·添雪斋—缣带飘风，是谁错落娑婆界。粉红深白，是万朵、花身菹醢。碧野樱华如织，是汝魂衣态。心却在、隔世之外。引光霭。若沙也、握它不住，指隙处、遗魔戒。人鱼梦里，死缱绻、生沧海。魅骨化形星沫，逐浪而长迈。何容我、天末重相邂？《伏雨叹二首 其二》明代·卢楠—山雨下澍白纷纷，凭高莫辨牛马群。江寒自骇碣石浪，日暮犹合苍梧云。破厨滥釜烟水黑，玉盘金鲤无消息。直欲上天叫帝阍，阊阖九重恐颠踣。《送陈明敬游西湖》明代·陈子升—西湖清彻底，观海眼犹悬。二月千花浪，三吴一叶船。红颜开藕际，白业在鸥边。去去隳名得，鸱夷未足贤。《丙辰夏明光镇旅店题壁 其一》清代·李鸿章—四年牛马走风尘，浩劫茫茫剩此身。杯酒藉浇胸磊块，枕戈试放胆轮囷。愁弹短铗成何事，力挽狂澜定有人。绿鬓渐凋旄节落，关河徙倚独伤神。《自姑苏车抵金陵》清代·吴妍因—花明柳暗晋陵东，车入云阳便不同。渐见穹坡千陌赭，倏看落日万山红。丹徒城郭人烟异，白下江关气势雄。回首姑苏程五百，川峦亭树去匆匆。《古树》清代·姚燮—巨根穴万蠹，支干蟠九虬。坚挠石为辅，丛灌斤未脩。太精旁溢怒，元气中含幽。下细乱黄发，上肿悬碧瘤。云颠堕神鹤，月黑啼鬼鹠。过墙忽拄地，杂木森相纠。离离络藤藓，俯发还仰收。柯裂洞尻腹，势侧穿角䚧。白昼起龙蛰，阴火随雹流。轮囷之所荫，其翠可一畴。空山任偃蹇，禀性殊劲遒。大栋倘有需，来当与子谋。《见庐山有怀邵二泉先生三首 其二》明代·夏良胜—十年驰梦到庐山，假道匆匆竟莫攀。炉里有烟疑是雾，灶中无火却成丹。银河几道归潭底，铁笔千秋寄石颜。我固负山山负我，一时和雨没云间。《东园赏月》明代·区越—白酒初酾风味长，紫鳞出水宜鲜湘。中秋何处召诗伴，四老东园候月凉。曲奏霓裳疑有见，露浮沆瀣莫轻尝。圭峰肯续重阳句，万仞跻攀草木光。《禅人写师真请赞 其六》宋代·释慧远—大地一浑身，虚空绝四邻。不识柏树子，唤作麻三斤。好时十分潇洒，恶时一味藞苴。等闲牵犁上佛殿，乘兴钵盂里走马。平地撒屎撒尿，知佗是真是假。禅人描邈将来，大虫头上火把。《放言》清代·弘历—古往今来，邈矣悠哉。天胡为而上浮，地胡为而下隤。日月胡为西没而弗返，江河胡为东流而不回。已去之日去如驶，未来之日来不已。孔子大圣不能言，曰未知生焉知死。李老君、梵释迦，二人亦皆卓卓绝伦者，到此空自生咨嗟。不然何以徘徊双树之下示寂灭，弟子痛哭如失爷。函关已过无还日，乃遁其辞曰死而不亡者寿以相誇。大椿过八千，橛株无复全。朝槿依依，似较久延。彭之死日，殇之生年。前不知后，后可缘前。以此例彼，毕竟齐焉。不愿为天灵兄弟各活一万八千岁，愿为火劫以后能知万古风流倜傥一日之高贤。《颂证道歌·证道歌》宋代·释印肃—常独行，常独步，步步不离佛国土。不曾见有一众生，皆入无余涅磐户。《妈祖阁》当代·熊盛元—平生结习总难销，一任心舟入海遥。财帛元为身外物，但祈天后息风潮。《青云两黄鹄》元代·李序—青云两黄鹄，双飞起南极。翱翔阊阖风，直上太行北。和鸣忽弃背，中路不相得。长言生死同，胡为自持击。天风高四方，毋乃伤羽翼。丹穴有凤凰，为君变颜色。《绍兴以后时享二十五首》宋代·真宗—圣人之德，无加于孝。思皇孝宗，屡行立教。始终纯诚，非日笑貌。于万斯年，是则是俲。《题解诗后》宋代·张载—置心平易始通诗，逆志从容自解颐。文害可嗟高叟固，十年聊用勉经师。《道源朝奉重阳后以诗招赏菊走笔答之》宋代·廖刚—欲摘金英露湿衣，暗香还逐晓风微。仙翁可解追时节，心想何妨举世非。《对菊怀邻菊子三首 其三》明代·李梦阳—尔家堂阁皆邻菊，秋玉满地黄金钱。不信菊州能暑热，直将花蕊破霜天。《春日山中忆崔峒吉中孚（一作寄李舍人）》唐代·卢纶—延步爱清晨，空山日照春。蜜房那有主，石室自无邻。《卜算子》宋代·王之道—堂下水浮天，人指山为岸。水落寒沙只见山，暗被天偷换。《御园早春 其二》清代·弘历—莫道春迟春不迟，含韶景色已如兹。朝来静对明窗坐，电影棂光渐渐移。《送李九华之潮阳 其一》明代·岑徵—三合化无方，循环如转轴。密云漫西郊，众阳当小畜。曰余昧所营，不向灵氛卜。悠悠松菌资，贞脆两无属。吾子秉慧质，与道为起伏。简珠潜沙泥，崇兰托薋菉。敢以小人心，谬量君子腹。岁月不华予，逝者一何促。恒惧朝露晞，德音终不淑。行矣茂远猷，怀哉嗣芳躅。《和蒲汀显陵道中柳阴小憩四首 其三》明代·陆深—路细青山转，天空白日高。同来三扈从，碧柳荫朱袍。《赠相士陈林过金陵》宋代·李曾伯—疲於吏事老於兵，不特头方命亦屯。成败固非予逆睹，穷通何用子前陈。登朝不是鸢肩相，守塞尤惭燕颔人。见说江东多福德，亟须洗眼望堂麟。《题养蚕图》清代·孔璐华—静思吴越中，民妇实可怜。每到春夏交，育吞胜力田。采桑不辞劳，陌上破晓天。江北蚕独少，求茧尚艰难。我取越蚕子，育之楼榭间。北郊多柔桑，买此不费钱。越中旧仆妇，养蚕已多年。率彼怀其种，如蚁生蠉蠉。每日亲视之，桑叶何攒攒。将成色明洁，分箔上簇山。如雨食叶声，三起还三眠。吐丝皆成缕，作茧皆成圆。缫丝可为帛，剥茧可为绵。我思淮南人，耕稼业已专。何不教村妇，采桑满陌阡。民风既可厚，民力亦少宽。为语儿女辈，物力当知艰。几树桑青青，千个茧团团。贫女一月工，织成绮与纨。绮纨在尔身，忍令污且穿。所以莱公妾，讽谏咏诗篇。《京路》唐代·白居易—西来为看秦山雪，东去缘寻洛苑春。《席上赠故曹太史家歌姬》明代·王稚登—东山昔伴谢公游，一曲能倾十二楼。今夜佛灯禅榻畔，路傍相逐按梁州。《和洁堂见寿十章》宋代·马廷鸾—我生嘉定间，宝运稽炎隆。当时贡珍祥，今日泣麟穷。《新秋遣怀戏赠刘玉斋并柬秦思斋明府 其六》清代·金科豫—棋酒相逢乐不孤，伯龄前此意何如。自怜雅概齐江左，漫问当门折齿无。《渡河》明代·陈洪谟—郑卫河南北，风声百里闻。平成怀禹绩，郡县忆秦分。健马嘶沙墅，惊鸿下水濆。皇明声教广，远近正同文。《谢七紫赠新橙》当代·石任之—江北江南旧雁行。嫩黄初擘振衣香。萧然独立山中月，一树深深压夜霜。《官池春雁二首》唐代·杜甫—自古稻粱多不足，至今鸂鶒乱为群。《将赴揭阳诗会次丘逢甲韵二首 其二》当代·刘雄—经年碌碌为谁忙，节近重阳气转凉。欲觅浮槎还海道，犹伤离恨限河梁。同音笙磬芝兰臭，异代风骚萸菊香。胜友如云真胜事，支郎重见眼中黄。《蛙声》当代·陈振家—片雨才休势未平，沉雷隐隐意还争。蛙儿忘却天威烈，箕踞田头乱发声。《题张戡蕃马射猎图》宋代·范成大—阴山碛中射生虏，马逐箭飞如脱兔。割鲜大嚼饱何求，荐食中原天震怒。太乙灵旗方北指，掣辔逃归莫南顾。猖狂若到杀胡林，郎主犹羓何况汝《寄泰州曾侍郎》宋代·陈师道—八年门第故违离，千里河山费梦思。淮海风涛真有道，麒麟图画岂无时。今朝有客传河尹，是处逢人说项斯。三径未成心已具，世间惟有白鸥知。《即事》宋代·高翥—秋来高处不宜登，闲却西楼最上层。读罢黄庭窗户晚，自敲清磬上香镫。《次唐彦猷愿亭林韻》宋代·鲁晦之—烟雨三家市，黄门卜此居。著书千纸在，祠宇几掾疏。潮汐成今古，牛羊有里墟。举兵鉏逆节，风烈照无馀。《长至寿广西提刑吴大卿》宋代·曾丰—无量寿佛今寿皇，家传室授不老方。九转丹砂一仁念，函四大海为寿乡。仁气所覃莫非寿，椿松龟鹤不足当。三公九卿百执事，一时幸会俱遐昌。公于九卿盖其杰，向独年少今未苍。嵩狱尼山吐符日，长虹失色归文章。骨相岩岩松梅竹，精神凛凛冰雪霜。黑精青女杀气重，终握斗柄持天纲。十年伏骥起北漠，万里飞鸾度南湘。掌中名是风宪笔，实与万物为春阳。二十五州人所祷，万口一词寿而康。君不见夜来南极星转芒，又不见朝来南极日转光。日星所会有所应，西州耆旧循南荒。百神奔走翊诞庆，万象森罗印徵祥。南人耳目习南事，寿公之意何以将。南极从古星不老，南极从今日初长。《钧天曲》宋代·薛季宣—清都太皇居，窈在冥冥间。神光贯中极，希微炯非烟。紫宸邃以虚，绛阙高于天。受职徕百灵，肃雍朝九寰。大飨通明殿，张乐玉京山。九奏感人心，万舞形物先。谷神霭清唱，黔嬴抚鸣弹。缅彼世间音，下里何㛹娟。阗阗响雷鼓，蹁跹举云鬟。彗孛小垂手，日月两弹丸。阳春假优装，投霓忽高弦。壶矢一笑电，歌风发三叹。呼吸成千尘，神仙讵长年。峨峨帝王都，积苏浮九埏。箫韶间猗那，斗蚁蚊雷喧。虫沙与猿鹤，等细不足言。遗音寄五柳，海山学成连。《安溪书事》宋代·朱熹—清溪流不极，夕雾起岚阴。虚邑带寒水，悲风号远林。涵山日欲晦，窥阁景方沉。极目无遗眺，空令愁寸心。《送大来先生葬六首 其三》明代·释函可—当年吏部公，四海多金石。今日素车来，曾否旧相识。《睦垣画》元代·张宪—山果缀丹实，霜林开画屏。美人湘水上，谁与拾秋馨。《桔槔》宋代·韦骧—露井无穷惠，机心在桔槔。浅深皆应取，俯仰不为劳。固免羸瓶悔，全胜短绠操。如何翻鄙笑，抱瓮自孤高。《正朝作》明代·区大相—正旦洽百礼，圣人登万寿。金石备宫悬，衣冠饰岁首。东朝礼乐新，南国簪绅旧。未能陪柏梁，且复颂椒酒。雪霁汉宫槐，烟轻蓟门柳。东伐靖远夷，西征荡小丑。宝玉充庭旅，闾阎犹疾首。顾问调元人，阳和肯回否。《满江红 其二》宋代·侯寘—困顿春眠，无情思、梦魂飘泊。檐外雨、霏霏冉冉，乍晴还落。山黛四围频入眼，柳丝一缕低萦阁。念沈郎、多感更伤春，腰如削。风入户，香穿箔。花似旧，人非昨。任游蜂双燕，经营拂掠。海阔锦鱼传不到，洞深紫凤期难约。谩彩笺、牙管倚西窗，题红叶。《秋晚怀归》宋代·周密—逝水归云日夜流，倚栏心事共悠悠。黄栖露亩稻粱晚，红染霜林橡栗秋。日月不闲双鬓老，风埃长满百年愁。故山薇长无人采，有愧平生马少游。《南歌子 过青衣坝》近代·石声汉—昙压长楸噤，风飘坠叶哗。荒村破屋两三家。撑在夕阳山外啮朱霞。乱草凭冈怒，澄江任渚赊。失行孤雁认天涯。肯向寒林杂沓羡归鸦。《西江月 其九 芦笔》明代·尤侗—书带草生笔冢，墨池人在芦中。白头翁变黑头公。夜夜飞花入梦。画荻教成孺子，编蒲学近儒宗。雁行衔去向江东。写出锦书珍重。《云门寺》唐代·灵澈—湖边归鹤唳寥泬，僧房半倚秦峰缺。云生幽石何逍遥，泉去疏林几呜咽。天寒猛虎叫岩月，松下无人空有雪。千年像教人不闻，烧香独为鬼神说。《江城子·留仙初试砑罗裙》宋代·辛弃疾—留仙初试砑罗裙。小腰身。可怜人。江国幽香，曾向雪中闻。过尽东园桃与李，还见此，一枝春。《和韵 其一》宋代·韩淲—珍重骚人和言句，玉缸真若映瓷罂。海棠红点春风里，更约相从酒数行。《清舒山馆对雨 其三》清代·弘历—山庄驻跸尚斯须，渐石无劳叹仆夫。今岁秋霖不愁过，还愁关内饱沾无。《安期岩 其一》明代·区大相—昔闻采药去，过海访蓬壶。尚忆如瓜枣，难寻九节蒲。鹤鸣犹绕树，云起类披图。借问阜乡舄，何如叶县凫。《从驩州廨宅移住山间水亭赠苏使君》唐代·沈佺期—遇坎即乘流，西南到火洲。鬼门应苦夜，瘴浦不宜秋。《缘识 其五十四》宋代·赵炅—年过百几鬓如鸦，到处安然便是家。醉后有时相诘问，更言我解种黄芽。《丁卯秋客扬州同阮梅叔小云游木兰院 其二》清代·孙韶—谁识英雄未遇前，淮阴往事有渔竿。汉唐去古风犹近，已觉人间乞食难。《侨屋睹燕葺旧巢因赠》宋代·宋祁—穷檐双越燕，一再共年华。巢户差眠尾，泥痕燥哺花。惜无文杏庇，犹免翠帘遮。所赖同鸡德，新丰遂识家。《送徐瑄御史按蜀》明代·倪谦—绣斧分巡出凤池，使星五夜拂参旗。岷峨江水元通楚，邛笮民风旧近夷。谕蜀岂劳司马檄，入夔应忆少陵诗。临岐不尽同年意，伫看澄清体睿思。《送杜义方台掾》宋代·龚璛—物我相忘杜德机，阊门别意立霜威。春前春后梅初白，巷北巷南人渐稀。社里诗章常直草，台端掾史最褒衣。升平气象身亲见，执法光辉拱太微。《温泉行》宋代·李复—骊山鸿濛凝白烟，山根阴火煮玉泉。阴灵炎炎燃礜石，石焰不灭何千年。珠阁缥缈飞凤来，素衣仙人坐高台。台前香引流水出，白玉莲花九叶开。泓渟分去浮轻碧，中有纯阳无限力。四时独不放春归，散向人间消百疾。琼树他年日月新，霓裳舞动蜀山尘。寒云怨锁遗宫冷，林叶岩花秋复春。灵泉有灵天降福，山神严呵不可触。祖龙心秽慢神天，毛发流腥身被毒。《补题曹叔冈铁拐仙图》明代·唐穆—眼开白日空今古，手把轻云任指挥。寥落生涯壶口外，浑忘天地是双扉。《南湖绝句戏高彦应司理 其一》宋代·谢逸—平湖奁镜净无尘，地接西坛共一云。安得御风如列子，更邀明月访元君。《过宁州·金朝》赵秉文—季冬落日黄，霜雪原野白。驱车上峻坂，十步百夫力。我行未半岭，回视但木末。白云在高顶，可望不可及。北风摧去翼，孤烟带远客。居人候征骑，倦仆望前驿。仓皇下坡陀，张灯已昏黑。《晋冀纪行十四首 其十 沁水县》元代·徐贲—一水随山根，宛转流出迥。滩声绕县门，孤城数家静。风土殊可怪，十人五生瘿。土屋响牛铎，壁满残日影。行迟欲问宿，连户皆莫肯。亭长独见留，半榻亦多幸。呼童此晚炊，粝饭谷带颖。野蔌不可得，敢望肉与饼。途行乃至此，俭素当自省。《京城客中遇乖崖》当代·胡云飞—蝶梦知犹住，晤君人海潮。情怀归荏苒，儿女笑憨娇。木杪风初定，街沿雪未消。敛衣又别去，只影入尘嚣。《哭曾二云师相》明代·卢若腾—崚嶒品望著朝端，一木独支颠厦难；误倚田横栖海岛，忍看胡马渡江干。何曾先去为民望，惟有舍生取义安。惭愧不才蒙寄托，展观遗札涕汍澜。《雨中同王仿九朱瑞徵饮陈明府道见草堂》明代·欧必元—城居颇幽寂，曲巷转成村。愁对三春雨，同过五柳门。花前供野赏，酒后发清言。握手欲归去，徒销离别魂。《石上藤》唐代·顾况—空山无鸟迹，何物如人意。委曲结绳文，离披草书字。《美李颐老易》宋代·赵汝腾—易之广大，无方无体。何图授羲，斯文天启。爰画以象，是陈八物。演六十四，阖辟伸屈。文系繇辞，二千爻旨。孔绝韦编，十翼备矣。后来濂洛，发明几尽。万世学者，於此取信。弘毅李君，以身体易。消长验气，吉凶考德。方初学时，四载忘寐。感苍筤竹，至产于地。盖三十年，然后成书。其语不费，其趣有余。予得其稿日置书案。熟视厥履，为之三叹。道无隐显，形上繇下。修辞立诚，穷神知化。《李花》唐代·李商隐—李径独来数，愁情相与悬。自明无月夜，强笑欲风天。《中秋夜对月有咏 其三》元代·徐贲—几欲高眠畏夜寒，又思月色起来看。及来看月翻多感，不似眠时意少安。《新秋偶兴 其二》明代·金幼孜—过雨渐消残暑，回飙初送早凉。捲帘独对芳树，拂席时焚好香。《元宵》明代·区越—楼阁高低尽挂灯，黄庐经过独谁醒。人间共有今宵乐，灯下谁同老大行。长剑倚天空耿介，鳌山出海亦崚嶒。诸乡近日多营窟，明月分光照未曾。《不寐》宋代·释清远—毗耶离城居士家，环堵十笏容河沙。八万四千高座众，咄嗟已办熏天花。迢迢不到迷是障，念念常入心无差。须弥卢山四大海，我见如一粟与麻。《三月三日率尔成诗》南北朝·萧纲—芳年多美色，丽景复妍遥。握兰唯是旦，采艾亦今朝。回沙溜碧水，曲岫散桃天。绮花非一种，风丝乱百条。云起相思观，日照飞虹桥。繁华炫姝色，燕赵艳妍妖。金鞍汗血马，宝髻珊瑚翘。兰馨起縠袖，莲锦束琼腰。相看隐绿树，见人还自娇。玉柱鸣罗荐，磲椀泛回潮。洛滨非拾羽，满握讵贻椒。《和李明府》唐代·骆宾王—传闻叶悬履，飞向洛阳城。驰道临层掖，津门对小平。《长相思·树槎牙》宋代·石孝友—树槎牙。冰交加。冷艳疏疏瘦影斜。几枝梅花放。天一涯。语三叉。已是情多怨物华。那堪更忆家。《登慧照寺小阁》宋代·陆游—少年富贵已悠悠，老大功名定有不？岁月消磨阅亭传，山川辽邈弊衣裘。杀身有地初非惜，报国无时未免愁。局促每思舒望眼，虽非吾土强登楼。《人日立春作二首 其二》近代·徐兆玮—市廛地迩故人遐，囊底钱荒酒可赊。十日杜门无客过，一杯春酿对梅花。《小轩前菊花玉雪可念今年忽变鹅黄作诗小话》宋代·李彭—幽轩种佳菊，得秋耀素华。颇与尘外客，特来当煮茶。赏尔贞洁姿，珂雪净莫加。今年日在房，晖晖弄新葩。谁令色无主，稍稍作此花。长吟复三嗅，亦复长叹嗟。汲泉莳根本，蓝田待琼芽。《滇南喜雨次玉冈韵》明代·张羽（凤举）—畏日薄翳景，薰风转祥氛。雨气飒欲至，飞蠓低作群。庭蕉足志喜，疏点声先闻。巢乌方拮据，未阴心恒勤。昆明击鲸波，太华嘘龙云。农忧剧公田，仰兹宽一分。稍见夏畦润，似嗅秋粳芬。帝泽霈无涯，雨珠非所忻。邈矣商岩翁，为霖忆书云。陈诗向玉冈，磨崖纪隆勋。《田太液将军请告西归赋赠》明代·孙传庭—君归元自好，吾意惜君归。四海妖氛剧，三边将略微。请缨心正切，投笔愿何违。麟阁方虚左，宁应问钓矶。《烝民》先秦·佚名—天生烝民，有物有则。民之秉彝，好是懿德。天监有周，昭假于下。保兹天子，生仲山甫。仲山甫之德，柔嘉维则。令仪令色，小心翼翼。古训是式，威仪是力。天子是若，明命使赋。王命仲山甫，式是百辟，缵戎祖考，王躬是保。出纳王命，王之喉舌。赋政于外，四方爰发。肃肃王命，仲山甫将之。邦国若否，仲山甫明之。既明且哲，以保其身。夙夜匪解，以事一人。人亦有言，柔则茹之，刚则吐之。维仲山甫，柔亦不茹，刚亦不吐。不侮矜寡，不畏强御。人亦有言，德輶如毛，民鲜克举之。我仪图之，维仲山甫举之。爱莫助之。衮职有阙，维仲山甫补之。仲山甫出祖。四牡业业。征夫捷捷，每怀靡及。四牡彭彭，八鸾锵锵。王命仲山甫，城彼东方。四牡骙骙，八鸾喈喈。仲山甫徂齐，式遄其归。吉甫作诵，穆如清风。仲山甫永怀，以慰其心。 《中秋湖上看月》明代·虞堪—楼台超有界，风月到无边。说幻难逃佛，凭虚已是仙。玄洲生碧草，净土出青莲。我爱杯中物，来随社里缘。《和子乾舟行 其二》明代·黎民表—两岸清沙映落红，溪头知有夜来风。扁舟却恨寻春晚，不见桃花二月中。《流花桥》明代·梁以壮—苑昨甘泉暮，山桥水四通。妆残梳更绿，花掷泛犹红。香雾迷楼阁，春心结螮蝀。六朝有脂粉，亦付一流中。《临江仙 继韶屡有书来却寄·现代》顾随—脑海时时翻滚，心苗日日干枯。昔年故我变今吾。莫言今已老，不老更何如。少岁没曾挣扎，中年落得空虚。斜阳冉冉下平芜。故人千里外，羞寄数行书。《寄长儿韵语 其九》明代·杨士奇—膝下诸孙玉不如，父慈只合训诗书。饱读诗书能变化，自然腾踏上天衢。《黔中罢职过峡州题田使君北楼》唐代·李频—巴中初去日，已遇使君留。及得寻东道，还陪上北楼。《梅花渡》清代·曹庭栋—香雪消残烟草平，鹭行桥畔鹁鸪鸣。小轩易地听春雨，寒瘦一枝墙角横。《景申秋八首 其五》唐代·元稹—风头难著枕，病眼厌看书。无酒销长夜，回灯照小馀。三元推废王，九曜入乘除。廊庙应多算，参差斡太虚。《赠玉隆刘道士》宋代·刘克庄—观中曾访老黄冠，尔尚为童立醮坛。新染氅衣披得称，旧泥丹灶出来寒。诗非易作须勤读，琴亦难精莫废弹。忆上洪崖题瀑布，因游试为拂尘看。《寄王子琛》元代·刘跃—每忆会稽王子敬，幽栖长在石门深。狂歌独醉花前酒，清赏谁听竹下琴。万里云霄归雁断，一溪风雨卧龙吟。杖藜有约高秋候，翠壁题诗许共寻。《满庭芳 三宣到都住持天长观，复敕修新道院》元代·王处一—诏赴天长，敕修堂宇，道弘一布归真。我师玄化，谭马并加恩。七朵金莲显异，清朝喜、优渥惟新。重宣至，车乘驷马，祝谢圣明君。皆成诸法会，亲王宰职，里外忠臣。遇太平真乐，道德洪因。更望参玄众友，遵三教、千古同欣。齐回向，吾皇万寿，永永御枫宸。《寄与公三首 其二》明代·释函可—闻君又已离孤寺，毕竟是谁割半毡。珍重夜寒应早卧，不须秉烛续残编。《有去志》清代·缪烜—人生求适意，不若居家庭。家庭难久居，驱车更扬舲。经途有夷险，涉水分渭泾。而况人心杂，不同如面形。道乖遭眼白，气合亦眼青。喜不伴君王，君王恐逆鳞。远兹势利场，势利多膻腥。坚贞秉吾素，淡泊自芳馨。避色复避言，遐哉穷入溟。《宿磻溪》宋代·葛绍体—楠岸祖居今寂寞，旧门还向赤山头。梦回泪湿春衫袖，人与赤山相对愁。《庚寅初春锦城诗会 其三 飞至成都》当代·魏新河—九眼桥西万里桥，几回遥望在重霄。苍茫二十三年后，来看桥边旧柳条。《次韵崔伯易席上所赋因以赠行二首》宋代·黄庭坚—迎新与送故，渠已不胜勤。民卖腰间剑，公宽柱後文。诸郎投赐沐，高会惜临分。去国虽千里，分忧即近君。《金缕曲》清代·汪淑娟—无计堪怜汝。只踌躇、秋来瘦得，腰围如许。君本多愁多病者，那禁这般情绪。又几日、眠餐无主。叠了罗衾全不寐，听潇潇、如此西窗雨。恁怪我，太烦絮。珠沤槿艳无凭据。算人生、因缘离合，偶然萍聚。侬从于君相结爱，其乃痛无分处。况侬也、悲秋儿女。一日伤心三日病，命恹恹、抵死支持住。休忘了，这番语。《冬至》宋代·文天祥—书云今日事，梦破晓鸣钟。家祸三生劫，年愁两度冬。江山乏小草，霜雪见孤松。春色蒙泉里，烟芜几万重。《长江杂咏十一首 其十》明代·湛若水—人道先生是逸民，不知二姓即无君。当时若作杨朱学，彭泽如何来屈身。《泊三江口》宋代·陆游—迟明离武昌，薄暮次黄冈。勿言触热行，一雨三日凉。北窗荻萧萧，南窗江茫茫。玄云一池墨，碧线半篆香。尚无车马尘，况复争夺场。徐行勿挂帆，此乐殊未央。《补陀胜境》清代·魏双凤—古寺倚山成，云霞院外生。竹摇惊鸟语，松响隐泉声。日午行将倦，春残雨复晴。敲门僧未觉，可是闭关情。《庾楼》宋代·孔平仲—高城枕浩渺，层层压崔嵬。路绕清阴上，山分爽气来。天低风动幕，空迥月浮杯。远眼征帆尽，凉襟细雨开。行人望蓬岛，游客比春台。岂独登临胜，扶倾不易才。《上丹霄》元代·丘处机—洞天清，神山秀，少人行。尽贪恋、世梦峥嵘。仙风瑞景，眼前虽顿却如盲。爱河终日，竞浮沉、来往纵横。东方出，西方没，南方死，北方生。四方转、异类翻腾。区区甚日，道眸开阐欲心更。愿将灵质，悟空华、彼岸高登。《送李秘书往儋州》唐代·严维—魑魅曾为伍，蓬莱近拜郎。臣心瞻北阙，家事在南荒。《新年 其一》明代·屈大均—新年偏雨积，最喜鸟催晴。不是岁寒客，安知春望情。酒须红粉送，花要白头迎。莺小能歌曲，参差莫断声。《句 其九十九》宋代·谌祜—国被儒冠误，如今尚忍言。雪霜昏日月，盗贼满乾坤。《行香子（马上有感）》宋代·赵长卿—骄马花骢。柳陌经从。小春天、十里和风。个人家住，曲巷墙东。好轩窗，好体面，好仪容。《南乡子 其一》元代·张弘范—深院日初长，万卷诗书一炷香。竹掩茅斋人不到，清凉，茶罢西轩读老庄。世事莫论量，今古都输梦一场。笑煞利名途上客，乾忙。千丈红尘两鬓霜。《赠山农二首 其二》明代·陈恭尹—死国当年尚有孤，为忠为节义何殊。白头吟望天南路，老泪相逢各未枯。《夜霜》宋代·张耒—夜霜偏警军城角，晚日如催林寺钟。蹭蹬此身甘已老，推迁世事本无穷。邯郸梦里忘将寤，蛮触军中尚战雄。我有一言开达者，到头可倚是天公。《云中古城赋附歌 其二》唐代·张嵩—云中古城郁嵯峨，塞上行吟麦秀歌。感时伤古今如此，报主怀恩奈老何！《为严藕渔宫允题绿端砚五首 其五》明代·陈恭尹—巧匠何年琢翠屏，一泓秋水在闲庭。岣嵝绿字遥相待，细写文章入汗青。《余自入山距出山五十五日竹屋青灯山阴杖屦忘其痴不了事矣随所赋录之得二十首 其十五 刘郎菜》宋代·徐瑞—天台采药客，此地菜留名。流水年年恨，春风岁岁生。《山茶初花》近代·张祉浩—叶坠空庭禽语哀，凛然霜气入窗来。晓天乍觉寒香迸，篱落山茶一树开。《罗汉洞勒壁》清代·弘历—嵌崖云雾上，朱夏同深秋。天半无仙泉，何来玉乳流。空洞含灏气，瑞露湛湛浮。万缘於以静，六欲安能投。底须制毒龙，可以参泥牛。新题续旧章，历历记清游。《锺太君挽诗》宋代·洪咨夔—护额锦裁帕，扶腰珠络衣。几回呼使进，尽日醉言归。径古梅成荫，堂深桂合围。重来无复拜，春色黯斜晖。《酬安秘丞见赠长歌》宋代·王禹偁—我闻进士登科换凡骨，信知不是风尘物。贡籍由来数百年，直疑空却神仙窟。其间最贵龙虎榜，乘时得路为卿相。一从巢寇犯阙来，梁氏礼闱还草创。庄宗明宗虽膺命，晋朝汉朝俱不永。其中纵得神仙材，太平不见哀之哉。上玄应恐天地闲，安仙又谪来人寰。二十把笔疏辞源，黄河倾落昆仑山。有周道衰犹叹凤，天公留得归皇宋。天水夕郎掌贡时，禹门万仞连云耸。不是真龙不能过，嗔波怒浪浇雷火。是岁北极七个星，一时下降为门生。安仙堂堂冠其首，六星煌煌愿随後。驺虞赋就铿金石，丹水诗成摛锦绣。玉皇殿前受恩渥，一时命入芙蓉幕。独得归州近巫峡，十二晴峰长在睫。郡斋狂醉复狂吟，书尽巴东一川叶。迩来游宦五六年，吴山越水供新编。还同白傅苏杭日，歌诗落笔人争传。去年始上芸香阁，出典陶丘滞锋锷。阮籍营中浮蚁馨，亚夫门外垂杨弱。骥足虽知暂縻绊，樽前未始长嗟叹。只应会得老聃言，大器本来成较晚。吾君正是兴文教，不日徵归掌纶诰。醉挨雉扇扫宫辞，怒上螭头呈谏草。笔下追还三代风，袪尽浇漓成古道。丈夫方见兼济才，莫学西山采薇老。我今自是蓬蒿身，如何一见如故人。长歌谓我相翦饰，便疑平地升青云。文章难得逢知己，知己相逢贵终始。伊我行止方凄凄，老亲稚子相顾啼。出门动足歧路迷，得君引上登天梯。《首尾吟 其一三五》宋代·邵雍—尧夫非是爱吟诗，诗是尧夫诧剑时。当煅炼时分劲节，到磨砻处发光辉。长蛇封豕休撩乱，狡兔妖狐莫陆离。此器养来年岁久，尧夫非是爱吟诗。《中流砥柱歌寿太宰闻公》明代·高拱—君不见大河九曲来昆仑，苍茫万里浮乾坤。悬崖绝阪任倾没，惟有当冲一柱岿然存。芙蓉直峭凌烟雾，不向他山资倚附。冥杳应知参井邻，嵯岈那许猿猱度。天生神物障鸿涛，况有神人修作劳。孤标上作擎天柱，巨轴深撑断足鳌。龙门碣石互吞吐，白练翻飞自今古。独压坤维震荡中，鲸掀鼍踊空号怒。灵秘千年会降神，太宰浩气凌苍旻。浇之不浊撼不动，万仞之壁同嶙峋。夙抱孤忠事天子，贤豪总入衡铨里。百辟咸瞻岱华峰，九重自识尚书履。坐镇畏途还雅风，江河力挽使朝东。风波满眼一时定，柱石应推第一功。忆昔题诗杏园处，即随鸾凤丹霄翥。岂期今日共金貂，却喜从来依玉树。玉树金貂春复春，素交岁晚更相亲。各将水蘖酬初约，欲比琼瑶愧不伦。生年七十古来少，龙马精神共矫矫。召公欲去周公留，整顿还期济时了。保乂由来属老成，千秋万载翊承明。预将缣素图雄观，为证他年带砺盟。《送刘五司马赴任硖州兼寄崔使君》唐代·白居易—位下才高多怨天，刘兄道胜独恬然。贫于扬子两三倍，《秋日燕集郑广文呈赵伯友》明代·刘崧—直谊清名夙所闻，乱山深处一逢君。寒莎蟋蟀谩相语，碧梧凤凰终不群。南浦他年书共寄，西城此夜席频分。相逢更有关情甚，又拟河桥别广文。《九月于役盐山即事有作》清代·贺祥麟—翠萝红蓼点秋光，小队肩舆晓俶装。村落萧条伤歉岁，简书敦迫负重阳。沾衣雨湿添绵重，吹帽风来透鬓凉。输与渊明归去好，东篱饱领菊花香。《寄题周至厅前双松 两松自仙游山移植县厅。》唐代·白居易—忆昨为吏日，折腰多苦辛。归家不自适，无计慰心神。手栽两树松，聊以当嘉宾。乘春日一溉，生意渐欣欣。清韵度秋在，绿茸随日新。始怜涧底色，不忆城中春。有时昼掩关，双影对一身。尽日不寂寞，意中如三人。忽奉宣室诏，征为文苑臣。闲来一惆怅，恰似别交亲。早知烟翠前，攀玩不逡巡。悔从白云里，移尔落嚣尘。《漫叟吟》清代·牛焘—漫叟多漫语，世亦以漫许。漫者为长官，毋乃乖澄叙。山南逐鸼殳，明主寄心膂。免徭缓追敛，流亡获安处。始知漫者心，其漫足可钦。诗篇浑漫兴，渊渊石与金。漫醉不知醒，漫游不归林。漫睡无人叫，漫歌不停吟。胡为讼木魁，悯岑托骚音。杯湖清且漪，退谷窈而深。素反惟贾孟，时复一披襟。落花闲绕案，醉令笑听琴。达人具达观，真机独侵淫。世人徒嗔漫，衣冠分粲粲。民社不萦怀，斗筲比比算。从来逸群姿，讵甘受羁绊。鹏搏燕莺嗤，鹓游腐鼠叹。君不见，王公扪虱谈，稽生柳下锻。谁能学聱牙，保家以纾难。千载舂陵行，杜老垂褒赞。《拟汉郊祀歌十九首 其十四 斋房》明代·胡应麟—斋房三秀，柯叶九茎。煜煜皇皇，太和是蒸。亭云烂霞，嘘日月精。句曲之天，金液玉英。羽驾罡风，八翼上征。春曲灵苗，维王国祯。于铄我皇，祀亿万徵。《招隐五首 其一》元代·刘基—浮景无根株，逝川不可留。昨日瑶草春，今朝蓬梗秋。鼎食岂不美，酖毒潜戈矛。华轩岂不贵，长路能摧辀。子胥弃吴江，屈原赴湘流。韩彭竟菹醢，萧樊亦累囚。何如张子房，脱屣万户侯。深韬黄石略，去从赤松游。《和显章宋公马嵬坡韵》明代·王越—妖血流红古道傍，翠华西幸悔淫荒。凄凉旧事空尘梦，冷落残魂送夕阳。自昔玉颜多贾祸，至今黄土尚馀香。锦绷绣袜休深咎，廊庙非才更可伤。《再送梁子嘉先生二首 其二》清代·洪繻—九十峰头再一行，相邀话别不胜情！今宵好雨千山隔，明日沧波万里征。白雪西风生客鬓，黄云东海见归程。此间咫尺犹难望，何况天涯望去旌！《神乐观送沈启南》明代·史鉴—暮春和气畅，冠绅集城隅。振策闯奇踪，流目盻灵区。圜邱郁中天，皇矣神明居。飞宇入浮云，光景晔朝霞。交龙丽瑶砌，摰兽缘金铺。川梁架流虹，灵泉激深渠。嘉树夹道生，芳柯缀丹敷。奏风何泠然，钧天张清都。娱戏易永日，列筵湛清酤。宣和赖声乐，间以啸且歌。彼美丘园客，逝将赋归欤。羁萦怨迟暮，临风发长吁。《江梅》宋代·郑獬—杭州别乘有馀才，戏作佳篇寄我来。已教吴娘学新曲，凤山亭下赏江梅。《南浦五小诗迎劳二弟 其二》宋代·朱松—苟禄劳生不为身，强颜来此算征人。莫将朝市轻分别，等是低回一鬨尘。《州将按行堤上》宋代·宋祁—十万堤封限迅流，腾装清晓径春畴。驻车楚老浆盈野，劝筑睢阳杵有讴。梅暖晚香薰宿馆，雪天零霰犯轻裘。桑郊剋日迎归旆，遥认骊驹最上头。《新年》明代·文徵明—扰扰复阗阗，鸡声妨晏眠。江城收宿雨，衰发受新年。寒尽梅花后，春生草阁前。郊原芳草近，早问石湖船。《不饮》宋代·刘敞—忆昔常好饮，非以酒多味。亲友惠兹适，笑语坦无畏。不知天地广，岂问岁月逝。尔来顾可怜，自觉不如意。秋风正萧骚，万物尽憔悴。颇欲濯旅怀，无人共昏醉。独游何时欢，白眼向兹世。《伏蒙十六叔寄示喜庆感怀三十韵因献之》唐代·权德舆—受氏自有殷，树功缅前秦。圭田接土宇，侯籍相纷纶。《寿陈制垣 其一》宋代·李曾伯—十载青油驻汉关，勋名高压岘南山。雨滋万顷春犁乐，月淡三边夜柝闲。为小朝廷留宿望，升真学士重崇班。九重银信知非远，白玉阶前一武间。《歌》唐代·蜀酒阁道人—尾闾不禁沧溟竭，九转神丹都谩说。《廿五日早奉旨同杨少傅先归京》明代·金幼孜—衰年同扈跸，特诏许先归。出郭星垂野，渡河霜满衣。远村鸡乱语，斜月雁高飞。回首天营内，朝阳五色辉。《题冷载阳小景四首 其三》明代·梁兰—宫商初不解，敢谓无知音。欲得林中趣，泠泠弦上心。《定风波 和正刚病中夜起韵》近代·许宝蘅—去后留香坐席温。书来益令想清尘。底事带围新减寸。小病。散花丈室为回嗔。夜起孤吟应袖手，三九沉阴。天际结层云。还向寒衾寻好梦。珍重。迢迢须爱百年身。《获熊》明代·刘崧—山北狞熊色深黑，蹂谷攀林恣趫捷。一朝冒雾出郊坰，不待虞网远搜猎。嗟哉尔兽真途穷，白日授首辕门中。谁知狂狡无馀技，只在将军一箭功。《再至功德寺与张水部偕二首 其一》明代·王慎中—路谙能自至，僧狎不须猜。蔓藤犹覆院，萋草已侵台。竹怜独宿处，花为再看来。与君同避地，得笑且衔杯。《皇帝上平上皇帝寿乐曲·酒一行罢用万寿无疆》宋代·崔敦诗—三纪御图，道丰德盛。化洽兆民，功光列圣。畀托有归，脱屣万乘。优游法宫，颐神养性。岧岧具阙，丰丽靖渊。游神象外，玩意物先。为众父父，尊荣配天。大福备禄，何千万年。《送李茜为孝廉谒选都门便道萍乡访尚渑其王孙》明代·陈恭尹—风前一揖五羊城，树树寒梅送子行。计日便为民父母，多年犹恋老师生。楚江地迥收萍实，燕市歌长散筑声。若到青春怀茂宰，王孙芳草总含情。《光霁轩为蹇叔华赋》明代·陈琏—繄昔濂溪翁，图启太极秘。岂惟开后学，往圣亦能继。襟怀复洒落，人皆仰光霁。惟子古渝彦，性资喜纯粹。皎皎鸾凤姿，温温瑚琏器。蚤探濂溪学，妙理独超诣。端居澹无营，坐挹庭草翠。灵台湛虚明，物欲岂能蔽。光风与霁月，悠然见胸次。愿言穷道源，直要溯洙泗。《幕中诸公有观猎之作因继之》唐代·武元衡—刀州城北剑山东，甲士屯云骑散风。旌旆遍张林岭动，《寄乡友》宋代·林尚仁—此身拘不得，暮楚又朝吴。故国几人在，三年一字无。天风潮信急，江月雁声孤。久不看明镜，年来有白须。《南乡子》当代·王引—酒薄若为颜，却指临平意未阑。车跃翠微迎坠日，看看，恰似红尘逐跳丸。回首暮云寒，归去原知梦不闲。况是对床听夜雨，潺潺，已遍吴山更越山。《元丰壬戌岁暮书事》宋代·杨时—闽陬地力尽，种艺被山谷。涵濡一雨润，郁郁原野绿。春风忽云徂，舒景变炎燠。凉飚动地轴，揫敛何神速。坐愁林峦空，俯视万木秃。凝霜借风力，摧折到松竹。嗟予闭门人，感此亦愁蹙。幽庭有萱草，采采不盈掬。如闻糟床注，取醉须百斛。沉酣乐时运，天关不须触。万物一刍狗，苍苍自高目。《贻如祖大师 其三》宋代·黄裳—建立元无尘已挥，两边终竟不曾为。莫言无物为何事，到了无为尚未知。《莼菜二首》宋代·徐似道—堆盘缕缕又秋风，客俎虀盐一洗空。羹鱠疑居柁楼底，杯螯如堕酒船中。莼羹本是诗人事，樽俎那容俗子同。不日挽君来快问，请分一箸供涪翁。《汉铙歌十八首 其一 朱鹭》明代·胡应麟—朱鹭下，汉道昌。一双羽翮云中合沓而飞翔。合沓而飞翔，在我庭户。以建华鼓导大辂。鱼鱼雅雅，诧彼行路。朝食沆瀣，夜濯风以露。应期出世所慕。五帝三皇巍巍福我祚。《送来佥宪济时赴西粤备兵梧州》明代·欧大任—为郎同舍久，冠豸羡君行。塞上遥开岭，牂牁曲抱城。请缨趋府客，吹笛下江兵。瓯骆劳招谕，千秋汉使名。《同江梧轩、余玉楼、余载卿饮坞塘酒榭复偕游雪峰寺》近代·胡雪抱—高座清尊挹翠微，山光嫩滴酒人衣。一池水绉干閒事，众绿风香作小围。缩地无方鸥鹭远，藏春有坞燕莺肥。游情早自空枝蔓，便叩精蓝访净机。《悼亡妻香祖诗二十首 其六》近代·吴虞—负土六百石，葬君予父旁。累此丈五坟，松柏渐成行。手奠黛花茶，不见君来尝。痛哭墓门前，呼天泪淋浪。他生倘相逢，斯世恨茫茫。佳人与英雄，千载传芬芳。一棺黄泉下，万事皆悲凉。再拜别君灵，黯然神自伤。《驿前人家小池》宋代·彭汝砺—黄茅前驿路，闇淡小池园。春近花林好，日斜凫鸭喧。幕云寒苒苒，眉月夜番番。莫笑村居僻，谁如拙养尊。《再和招鹤》宋代·魏了翁—苍苔散啄旁清江，被服委蛇未肯忙。清唳九皋天听在，也知雅意笑鹈梁。《江南好 其六》清代·程颂万—湘江好，竞渡有龙舟。远见旌旗摇隔岸，近闻箫鼓沸中流。淘尽暮江愁。《西湖杨柳枝词 其一》明代·孙继皋—西湖十月烟水平，游船两两趁风轻。不知春满桃花岸，多少女郎连袂行。《伐墓松》宋代·卫宗武—郁郁乎佳哉，古松茂而秀。封植难计年，龙鸾相错纠。天风动清籁，洞庭喧雅奏。护之珠玉如，期以金石久。夫何从斧戕，山木岂自寇。众咻谓宜然，一谔固所否。梯航方勤远，斩刈或恐复。众巅已成童，怀譬岂吾有。欲为狂澜障，无奈铄金口。几世培梁栋，一朝等薪槱。壤树其可芟，不觉眦飞溜。惟思植万本，易新以补旧。初如牛羊散，渐见蛟虬走。庶保墓域安，盘错至不朽。《携家再游姚江》宋代·楼钥—又作泛舟行，浮家一叶轻。潮生江外晚，月比夜来明。云尽天容彻，风高水气清。五湖乘兴去，何苦慕功名。《永宁寺留别隆平侯诸公》明代·程敏政—公事初馀半日閒，故人相约扣禅关。万松拥雾都环寺，一塔凌空正对山。尊酒暂陶尘外乐，岁华频揽镜中颜。匆匆不尽平生意，画舫西风又北还。《香山晓景》清代·弘历—疏星隐碧天，残夜渐明发。未辨枫桕色，早递蕙兰馞。露重蝶翅低，月留鹤梦歇。倚楹味平旦，澄观兴无竭。《如梦令·寂历柳风斜倚》宋代·刘辰翁—寂历柳风斜倚。错莫梦云难记。花影为谁重，一握鲛人丝泪。何事。何事。历历脸潮羞起。《移居二首 其二》宋代·刘克庄—邻曲无还往，何由有别情。惟应小窗月，长记读书声。《西江月》宋代·佚名—北岭天饶瑞雪，南枝地段红苞。朦胧霁月映寒梢。谁把玉人纱罩。香胜炉薰龙麝，奇过庭拥琼瑶。一杯清酒愿相招。慰我茅堂清瘦。《送转运梅学士》宋代·寇准—怅饮惜离群，穷边去路分。雪深山馆夜，孤雁背灯闻。《题画》清代·严蘅—远山凝翠柳毵毵，小阁分明镜里嵌。三十六陂春水绿，不知何处是归帆。《题养正图六十首 其四 丹书受戒》清代·弘历—颛顼道匪遥，端冕丹书勘。敬义及怠欲，所争胜一念。讵惟诫宁王，万古垂君鉴。《客怀·金朝》马定国—结发游荆楚，劳心惜寸阴。草长春径窄，花落晓烟深。谷旱惟祈雨，年饥不问金。三齐虽淡薄，留此亦何心。《读史三绝》宋代·洪咨夔—黄门常侍祷明堂，窦武陈蕃横被殃。料得天公方睡着，不应受嘱变官方。《留别邓南夫四首 其四》宋代·陈渊—比余于玉有奇文，一落泥涂十二春。惭愧深知同鲍叔，尚言荆璞定逢人。《风雪偶成》宋代·韩维—狂风吹虐雪，势欲夺春华。委地摧珠贯，依林聚玉沙。炉添新炽火，瓶插未残花。一尽忘忧酒，胡为浪戚嗟。《蝶恋花（二月十三日同安人生日作二首）》宋代·葛胜仲—雨后春光浓似醉。著柳催花，节物侵龙忌。绣褓香闺当日珮。紫兰宫堕人间世。《鹧鸪天 题梦苕盦图，送仲联翁归常熟》近代·夏承焘—莫叹埋头屈壮图。只应携手就归途。鸥波照眼吟逾好，牛角听歌兴未孤。三亩竹，五车书。前身四水一潜夫。龙湫雁荡君休问，各有家山画不如。《寄赠李少峰》明代·邱云霄—双剑光长犯斗牛，五云遥捧凤凰州。南关一笑投繻早，北阙重华侧席秋。客旅惊逢黄宪日，仙踪遥望李膺舟。明光春色传呼处，瑞霭氛氲仗外浮。《复雨》宋代·方回—郁蒸终不解，白昼忽昏迷。树暗全如暮，禽惊误欲栖。银丝斜翠壁，雪练堕青梯。壮观何须数，茫茫后土泥。《题九鲤湖九首 其七 飞凤》明代·佘翔—何物沉冥不可招，九苞曾说跨王乔。只因误啄金丹粒，谪落人间听玉箫。《寄贺兰铦》唐代·杜甫—朝野欢娱后，乾坤震荡中。相随万里日，总作白头翁。《寄别倪大同》元代·范梈—知君久住玉真坛，日与飞仙弄紫环。从此便令行地缩，逢谁不说上天难。鹤边红日浮觞送，马首青山抱檄看。相好何因不相别，寄诗应到暮云端。《杂题画景（四首）》明代·祝允明—历乱茅堂草树深，隐居踪迹杳难寻。只应独自携琴去，小答松篁太古音。祝氏集外诗《延庆署斋外古槐，系数百年物，檐下鸽依人而居，即景感赋》清代·邵济儒—静辟衙斋绝点尘，凭栏徙倚独伤神。槐垂低干斜侵榻，鸽立高檐侧看人。倦翮有时频刷羽，清阴何处不成春。多情转是无情物，觞伴孤吟万里身。《江行杂感 其二》清代·王孙蔚—芙蓉山色有无间，烟棹芦花千里还。远涧寒声移晚树，晴江落照上秋山。逢人尽说风尘苦，出世方知云水闲。昨夜终南来梦里，宛然三径扣松关。《燕歌行七解 其四 西门行》明代·于慎行—出西门，歌且行。今我不极乐，当欲何营。江河水，东下如建瓴。安能邑邑迫蹙，坐使华岁零。策骏马，驾高轩。召呼平生游，驰逐双阙间。薰以香自烧，膏以明自煎。鼎鼎百年内，胡为长不欢。谁见仙人安期生，骖驾白鹿游三山。谁见仙人安期生，骖驾白鹿游三山。四时相递代，日月如转丸。乘时修令名，毋为世所叹。《和李民载梅花二首》宋代·吴芾—褐衣怀玉未全贫，况有梅花作好春。丽句与花相映发，总输天上谪仙人。《滦京杂咏一百首 其六十六》元代·杨允孚—雍容环佩肃千官，空设番僧止雨坛。自是半晴天气好，螺声吹起宿云寒。《悲平壤》清代·黄遵宪—黑云蓖山山突兀，俯瞰一城炮齐发。火光所到雷䃔䃧，肉雨腾飞飞血红。翠翎鹤顶城头堕，一将仓皇马革裹。天跳地踔哭声悲，南城早已悬降旗。三十六计莫如走，人马奔腾相践蹂。驱之驱之速出城，尾追翻闻饿鸱声。大东喜舞小东怨，每每倒戈飞暗箭。长矛短剑磨铁枪，不堪狼藉委道旁。一夕狂驰三百里，敌军便渡鸭绿水。一将囚拘一将诛，万五千人作降奴。《早春》宋代·寇准—溪水觉暖微函碧，山杏经春半吐红。不向此时拚一醉，到头无计奈春风。《清明日酌朝爽台望旗峰踏青人作》明代·邓云霄—新晴万井起新烟，几处春声竞管弦。出郭马嘶红雨下，穿云人满碧峰巅。倦游厌着登山屐，取醉还馀卖赋钱。东望罗浮朝荐爽，高台平步挟飞仙。《郡斋秋日》明代·汪广洋—帷幕公事简，斋居文墨閒。开帘坐白日，拄笏对青山。谬拙占微宦，疏慵觉厚颜。空令怀旧业，心逐鸟飞还。《拟古怨诗 其一》明代·凌义渠—引手得莲子，垂丝跃紫鳞。等閒连袂出，何处不如人。《丙申夏雨夜和杨千钰》当代·程滨—彻夜奔霆湿羽衣，雨收依旧向南飞。感吾灯下头将白，看汝风前衣正绯。碧水盈盈观菡萏，春心隐隐种蔷薇。馀生各向天涯老，一纸蛮笺归不归？《用夹谷子括吴山晚眺韵十首》宋代·方回—极目无穷六合宽，仰天如以浑仪观。日躔箕斗逢长至，月宿奎娄届大寒。肘后方多难却老，杯中物到莫留残。来年七十身犹健，容膝归欤亦易安。《秋日过王世周寓逢汪仲嘉潘景升赋赠》明代·胡应麟—逍遥孤客邸，邂逅二豪吟。面貌誇联璧，风期得断金。琴书云阁迥，杖屦雪房深。后夜芙蓉色，湖头次第寻。《新正恭奉皇太后幸圆明园即事》清代·弘历—西山积素喜迎人，今岁韶春果是春。振旅三军前后接，朝天使者到来频。逖疏率与光明耀，劳徕犹宜燕衎申。略得对时博慈豫，寿徵福履自骈臻。《喜遇洪仲本于山南以蝉噪林逾静鸟鸣山更幽为韵作十诗寄之兼呈驹父 其六》宋代·李彭—窗上飞野马，酒中鸣山鸟。俯仰几何时，秋林风袅袅。高怀凡情尽，虚齐尘事少。卧读若耶诗，意寄在云表。《次冯申之游灵泉韵》宋代·王灼—名山起高兴，不惜马首东。沙边一着眼，翠光已浮空。踏遍桑柘村，所向渐不同。溪细山疑合，谷转路始穷。莹净白玉界，芬馥青莲宫。元知境过清，乘春乃昭融。尚馀半残花，伴我酒颊红。拂石爱少藓，披林怯多风。安得身无事，来时禅寂翁。虑沉灯影外，慧发鸟声中。庶遂老岩壑，此行太匆匆。《看大红牡丹三首 其二》清代·牛焘—酣情睡态两迷离，晓日烘窗映■■。一自芳魂随幸蜀，杜鹃常傍鼠姑啼。《中原民谣 造海船》宋代·周麟之—造海船，海旁朴斲雷殷山。大船辟舰容万斛，小船飞鹘何翩翩。传闻潞县燕京北，木柹翻空浪头白。近年升作北通州，谓是背吭宜控扼。坐令斩木千山童，民间十室八九空。老者驾车辇输去，壮者腰斧从鸠工。自期鼓楫沧溟隘，他时取道胶西寨。樯愿相风风北来，飞航信宿趋吴会。谁为此计狂且愚，南北土性天渊殊。北人鞍马是长技，南人涛濑如坦涂。果尔疑非万全策，驱民忍作鱼龙食。任渠转海入江来，自有周郎当赤壁。《对早梅寄友人二首》唐代·崔道融—忆得前年君寄诗，海边三见早梅词。《送王西枢出镇郑圃八首之五》宋代·贺铸—前日神州尹，声华掩赵张。春风长有待，难树是甘棠。《跋醉仙图》元代·耶律铸—卧抱春风醉不醒，几时飞得到昆陵。料来恐泄天机事，也待教人问不应。《题糜朝英园居》明代·刘崧—城东园居隐者家，五亩十疃连桑麻。老人自浴丹井药，稚子重种青门瓜。花边酌酒惊雨过，湖上吟诗愁日斜。昔贤高蹈可同调，莫遣风尘侵鬓华。《布袋赞 其六》宋代·释居简—天上无，地下无。只这无无，已自涂胡。区区更回首，转见费分疏。《修墓 其六》明代·屈大均—泪共春溪水，争流无尽时。血枯松柏早，魂作子鹃迟。呜咽终天恨，苍茫罔极悲。年年长负土，一半委棠梨。《为立上人题云山欲雨卷》明代·虞堪—白云不作雨，作雨但霏微。长罨青山路，唯教翠湿衣。《亲阅运河堤》清代·玄烨—旧岁阴霖胜，忧勤亿兆难。析津通鹊渚，形势接桑乾。物理常求治，朝堂亦自安。运堤久未整，岸堰最宜完。夹道黎民悦，沿河老幼欢。云容随豹尾，暑气拥仙銮。九酝贤人酒，三浆龙凤团。匡床搜典诰，流水奏幽兰。棹响逼前驾，渔歌进小滩。去回四百里，舟次五云端。《赤城》宋代·释元肇—秀气融台岳，虚玄第玉京。飞霞染丹石，危堞露层城。华雨无时歇，松风夹道鸣。昙猷洗肠处，泉井至今赪。《偶仿项圣谟松涛散仙卷为小幅辄题其上》清代·弘历—檃括长图意，松涛宛散仙。飞萝笼仄涧，落叶逐流泉。太古无朱夏，一峰凌紫烟。何妨苔壁上，又识戊辰年。《己亥续怀人诗 其六》清代·黄遵宪—龙泉知我剑随身，三斗撑胸热血新。是我眼中神后物，熊罴男子凤凰人。《绵山怨》明代·李东阳—君侯恩重翻为仇，不如放作山中囚。君候有臣一非少，贪天之徒但自保。臣心见如不见君，谁言如死非君恩。今辰何辰夕何夕，留与千年作寒食。《潇湘》当代·叶嘉莹—怕唱潇湘斑竹枝，洞庭波起叶飞时。衡阳归雁无消息，独卧空堂月上迟。《辰州高指挥竹轩》明代·张宁—百战功垂万户侯，绿云高隐草堂幽。平安不是青门日，萧瑟犹惊紫塞秋。一枕寒声疏雨歇，满庭凉影夕阳收。门墙远带湘江意，何日相寻乐醉游。《次韵龚养正中秋无月三首》宋代·范成大—丙夜清光些子见，儿童惊喜强雄夸。阑珊高兴应无几，恰似春残看落花。《临江仙·爱日新添春一线》宋代·佚名—爱日新添春一线，化工先到寒梅。不随桃李傍熙台。前村深雪里，昨夜一枝开。姑射仙人标格韵，凝墙粉谢香腮。数家清弄笛声衰。愁人不怨听，自向枕边来。《梦江南 其八 北九水樵歌》近代·黄公渚—思八水，仙古洞顤顟。苔石激流飞雾雨，松风卓午起波涛。木落觉天高。《舟中寄景建》宋代·刘克庄—低篷小雨梦残时，忽忆同寻楚老祠。夜过丰城占斗气，想公别后有新诗。《赠友人十二首 其四》明代·释函可—伯夷大笑入重泉，先代弓裘颈血溅。自是吹篪相和切，又看一雁度寒边。《观音赞》宋代·释崇岳—月团团，星斗寒。风振海，雷破山。圆通大士，瑞应人间。《聪仲晦古意廿一首爱而和之仍次其韵 其四》元代·姚公枢—人皆与时行，吾斯未能信。士子有当忧，忧在不如舜。至哉伊洛传，为发前圣蕴。先儒固所师，未暇穷诂训。《清明日赐百僚新火》唐代·韩濬—朱骑传红烛，天厨赐近臣。火随黄道见，烟绕白榆新。《良乡行宫晚坐》清代·弘历—离宫据平楚，结搆戒巧奇。颇欣轩宇幽，驻跸适所宜。春风三月和，窣地绿杨枝。寻途得其门，入室搴我帷。我几净以陈，凭之吟我诗。犹忆去年秋，蜀川羽檄驰。谒陵曾驻此，筹边劳思维。爰命同心臣，为我视六师。启行舍县城，五里近在兹。南望塔影孤，尚馀离别思。何期三捷迅，振旅歌采薇。匪惟慰契阔，亦用纾畴咨。休养有后图，遑敢弛敬寅。《减字木兰花·朝云横渡》宋代·蒋氏女—朝云横渡。辘辘车声如水去。白草黄沙。月照孤村三两家。飞鸿过也。万结愁肠无昼夜。渐近燕山。回首乡关归路难。《绿毛龟》宋代·曾几—若为介物成毛物，颜色挼蓝省见稀。定是多生捕鱼子，至今犹著绿蓑衣。《莪默绝句集译笺乙集 其四七一》当代·伯昏子—虫沙猿鹤帝君抟，憎命洪钧独自旋。戴罪身由尔迁谪，不知造我竟何缘。《送吕参军幼开出守寻甸》明代·欧大任—儒林推父子，世德重箕裘。家出关西学，才参幕下筹。符分铜虎去，使得碧鸡游。行矣驰滇国，先应梦益州。僰僮迎汉吏，泸帅识姜侯。万里题诗日，千山羽猎秋。青蛉通北望，黑水入西流。赐召君来速，归期看拥驺。《送游提刑秘阁赴召三首》宋代·程公许—日驭中天运，冰山失势多。可能群枉杜，端藉众贤和。公去应前席，人言合上坡。调停前辙误，国事竟如何。《兴福院僧房》宋代·陈舜俞—东西游遍两山村，栀子黄时橘满园。唯有小轩临小涧，病僧攲枕听潺湲。《御楼·隋代》佚名—青坛帝籍，在国之东。荐笾执耜，率礼和容。鸣芝回对，瑞气凝空。万方瞻仰，百顺来同。《【仙吕】一半儿_秋日宫词花》元代·张可久—秋日宫词花边娇月静妆楼，叶底沧波冷翠沟，池上好风闲御舟。可怜秋，一半儿芙蓉一半儿柳。梅边枝横翠竹暮寒生，花淡纱窗残月明，人倚画楼羌笛声。恼诗情，一半儿清香一半儿影。情数层秋树隔雕檐，万朵晴云拥玉蟾，几缕夜香穿绣帘。等潜潜，一半儿门开一半儿掩。野桥酬耿子春海棠香雨污吟袍，薜荔空墙闲酒瓢。杨柳晓风凉野桥。放诗豪，一半儿行书一半儿草。赏牡丹锦裙吹上翠云枝，绿酒争传白玉卮，皓齿慢歌金缕词。牡丹时，地半儿姚黄一半儿紫。苍崖样师退隐柳梢香露点荷衣，树杪斜阳明翠微，竹外浅沙涵钓矶。乐忘归，一半儿青山一半儿水。《张鸿胪为同年会即席和吕符卿韵》明代·钟芳—深冬残菊尽，尊酒对孤菲。根老香犹在，霜寒节不违。伴人添晚兴，倚杖弄馀辉。赏爱人人醉，多情更掩扉。《题山僧院》唐代·张乔—谿路曾来日，年多与旧同。地寒松影里，僧老磬声中。《钓船笛 其三 效朱希真渔父词》清代·李符—春涨一溪浑，来往紫萍漂处。撑过桃花树底，满青蓑红雨。小桥平溜总无波，船尾不须橹。随意溪南溪北，任香风吹去。《松陵留别倪元镇高士》明代·谢肃—佳宾巳散千金尽，小画兼题五字奇。邂逅松陵慨今昔，酒壶茶椀鬓如丝。《前雁字诗十九首 其一》明代·王夫之—缕缕渐深深，当天一片心。书云占朔色，縆瑟谱商音。尺帛无劳系，南楼未易寻。暝烟生极浦，长夜付浮沈。《岭上谒张文献公祠》明代·欧大任—南人谁爰立，公始相开元。忠岂酬金鉴，恩空下剑门。衣冠通德里，桑梓曲江园。父老修秦腊，还来奠桂尊。《隋书十首 其五 杜正藏》明代·郑学醇—林邑迢遥进雪鹦，相君空自负才名。挥毫赋就重惊座，不向荆南羡祢衡。《蒙秦治》宋代·张继先—紫垣佳客有灵踪，独木为桥处处同。一自浑家参太极，更谁连步上青空。槛前怪木冬长碧，岩下灵光夜久红。真泽不随时世斩，出尘人世入神功。《六丑 题《荷花图》》当代·顾敏燕—叹丹青笔妙，滴露处、云裳凝碧。采芳泽畔，盈盈亲手摘，一朵倾国。雨细擎春盖，如烟如梦，惹相思堆积。蓬山有路殷勤觅，味取三秋，丝成千尺。幽情可消魂魄。问芳心几许？怕是无极。澄湖清寂，纵风斜雨急，不减芳菲质。香远逸，扶摇万里云翮，正东南风劲，九霄轻入。人间恨、光阴虚掷。从此后、忘却红尘俗事，绿波亭立。多情道：谁最堪惜？我不语、目送双飞翼，水天一色。《□□ 其一》唐代·李邕—明时奉遣别黄州，行至汉阳南渡头。春风不解传乡信，江月偏能照客愁。《酬寄徐子秋日登镜光阁见忆》明代·李梦阳—岁晚湖间阁，秋临共尔曹。路疑银汉上，身近紫宸高。霜色诸天镜，窗风四海涛。别离谁复此，槛望独挥毫。《五老》宋代·宋伯仁—短发误髯一棹船，白头波浪几掀天。儿孙各占芦花住，网得鲈鱼即酒钱。《次韵张仲宗》宋代·葛胜仲—高贤往往突不墨，造化从来一小儿。执戟逐贫曾有赋，柴桑乞食岂无诗。《伏生授经图》元代·郑元祐—老无牙齿语音讹，断简残编缺字多。不赖闺中贤弱息，帝王典则竟消磨。《晨起》宋代·释道潜—窗扉晓辟对平湖，爽气侵寻冷入肤。林迥霜黄垂橘柚，渚清沙碧老菰蒲。忘机鸥鹭元相狎，得食猿猱不用呼。游目骋怀心正逸，更凭高处立须臾。《人有犯晴川者以此慰之》明代·杨爵—一片西飞一片东，浮云终不碍长空。人间变态闲来往，何与无涯胸度中。《夜兴》宋代·谢逸—梧桐叶落覆东墙，院落风清枕簟凉。梦觉疏钟鸣远寺，一池明月芰荷香。《高斯亿为余画竹以诗报之》清代·查慎行—画竹原从草书出，眼中孰是张芝笔？高生善书久绝伦，馀技兼为竹写真。自言亦用狂草法，颇觉游戏能通神。无诸城中少修竹，客舍连旬苦炎毒。赖君妙手补化工，为我一挥终十幅。幅终掷笔风雨来，野人疏爽心颜开。须臾雨止墨光湿，润入纸背生苍苔。老龙蜕骨瘦崛强，翠凤掉尾纷毰毸。魄雄气大腕力壮，尽扫筱簜皆凡材。忽然幻作铁钩锁，世有诚悬应识我。谓川千亩胸郁蟠，放纵精微无不可。文湖州脉继者难，后来独推王孟端。人间多画风中柳，珍重萧郎十五竿。《辛丑九月十二与芳洲留宿雅山堂岁且周矣芳洲再往赋古诗十二韵奉寄壬寅九月十一日也》宋代·徐瑞—山林或尘土，城郭无市哗。境胜固繇人，况是诗书家。小斋贮虚明，景物亦可嘉。怪石卧屃赑，修藤绾龙蛇。清泉纤纤草，小树疏疏花。主人古衣冠，宴坐胜纷华。群从俨连璧，学子铿冲牙。喜我味稍同，下榻煮秋茶。道充韵更长，身退心自遐。岂惟擅清致，当在勒与差。别来入梦频，急景令人嗟。寄诗写幽怀，勿与世俗誇。《郡圃杏花二首 其二》宋代·杨万里—迥出千花合受降，不然受拜亦何妨。行穿小树寻晴朵，自挽芳条嗅暖香。却恨来时差已晚，不如清晓看新妆。朗吟清露温风句，恼杀诗翁只断肠。《寒原》明代·林大钦—寒光清邑里，夕望杳川原。左右云林旷，惟闻归雀喧。《定风波 其二》近代·姚鹓雏—峰泖堂堂此逸民。书心画理并通神。槃礴解衣微醉后。摇首。肯将一笔贸干缗。金石楼中闲睡足。茶熟。堆山缣素任生尘。能事岂容相促迫。水石。流传角羽识凰麟。《宿宝积寺》明代·陈恭尹—跻险力未疲，白日停西峰。将酌石上泉，迤逦投云松。幽寺肃古苔，绝壁悬高窗。列席就清阴，开襟面凉风。石床倚林标，远眺千里江。原野渐微没，井邑方空濛。今古一朝暮，宇宙何终穷。茫茫大梦内，往哲留其踪。聊为命觞壶，冥寄开心胸。《三月二十二日游昭山前一日讷禅师死》宋代·周紫芝—今日天色佳，晴光与山秀。道人邀我出，共访山中旧。马首转岩阿，佛屋露螭兽。残花趣春事，白水决崖溜。山行乱人影，香火各奔辏。禅师秋月空，遗像孤鹤瘦。平生三昩句，高压岛与昼。风吹水成纹，妙语本天就。莫言鸠摩罗，临死出神咒。《林伯仪自金陵还莆过访话别》明代·徐熥—为客经淮楚，归途访索居。云山一骑远，烟柳六朝疏。问路知乡近，还家及岁除。陆生装薄甚，惟有一囊书。《挽黄山周正卿》明代·王恭—与君相识便相知，却叹相逢最后时。沧海几回明月夜，黄山终负薜萝期。秋风野水寒猿断，落叶荒原吊客悲。遥想泉台今不恨，传家应有凤毛奇。《立秋阁夜怀冯稚谟》明代·欧必元—江村尘事少，桐叶已传秋。月色悬千里，风光共一楼。梦移青雀舫，人住白蘋洲。寂寂开帘坐，无言谁唱酬。《长亭怨慢五首 其一》清代·李慈铭—又回首、故园春尽。银楝添香，翠篁匀粉。小筑梅湖，镜中终日对山影。闲门水到，还时上、背篷圆艇。十字蘋边，应盼断、鲤鱼风信。重省。软红尘里客，谁似旧游疏俊。琴心酒斌，总是归期无准。便绿阴、肯待行人，怕青子、满枝难认。更瓢笠年年，忍负晚花馀笋。《题山居幽趣图》唐代·王翰—幽人爱岑寂，林下筑幽居。触石云生谷，通泉溜决渠。鹤眠春院静，猿去晚林疏。时有采芝客，商歌振碧虚。《西江月·闻道双衔凤带》宋代·苏轼—闻道双衔凤带，不妨单著鲛绡。夜香知与阿谁烧。怅望水沈烟袅。云鬓风前绿卷，玉颜醉里红潮。莫教空度可怜宵。月与佳人共僚。《雪后踏雪听倒影潭水》清代·李锴—野鸡乱印前溪步，槎牙玉削沙头树。芒鞋踏雪雪不污，捷辟西南人潭路。群动蛰伏万籁喑，飞空激响潭流深。黄钟大吕方并扣，金奏地下惊欲走。我有深情久相对，青藤杖击层冰碎。乌黔鹄白天不移，湛然独立空明外。《蝶恋花十首 其四》当代·周燕婷—地份天缘谁作判？长记湖西，柳浪翻新燕。芳径深深寒乍暖，遥山隐隐恩和怨。十二阑干归棹晚，吹梦东风，梦逐东风转。暗把花期重细算，今宵明月何人管？《园居漫兴 其二十八》明代·孙承恩—无事朝慵起，今朝步月中。呼儿抱瓮出，汲水灌花丛。《题三苏先生族谱俊载帅初为其七世孙撰序》宋代·方回—眉山万古老苏仙，坡颍儿孙世世贤。尚想九关排虎豹，□须七叶珥貂蝉。何人不作无穷地，今日才知已定□。绍述奸朋市朝挞，剡源学士笔如椽。《十一月二十七日夜梦楼居风雨中得句云卷帘看风树时亡妻亦在侧觉而有感续成一章》明代·李东阳—高楼坐连床，遥碧俯平渚。卷帘看风树，叶落沙上雨。飘飘轻襟散，披历层轩举。寤寐平生欢，咫尺得晤语。相逢隔晨暮，倏忽无定所。积雪遍中庭，钟情徒延伫。《中秋月》宋代·孙复—十二度圆皆好看，就中圆极在中秋。前峰独上还吟玩，高兴多于庾亮楼。《新秋池上晓望》宋代·汪宗臣—净植香来水北，残蝉声度桥东。清沚金鳞漾绿，夕阳白鹭翻红。《六言山居》宋代·释绍昙—晓迳旋除榛翳，午厨要款隣僧。童子扫雪归晚，忍饥趁机□娇藤。《僧问四料拣因而颂之 其三》宋代·释守卓—人境两俱夺，倒转舌头说。四句若为分，昙花生枯蘖。《望江南 其八》清代·陈维崧—如皋忆，往事倍盈盈。水郭题名新怅望，板桥话别旧心情。双鬓可怜生。《凤栖梧》宋代·程垓—门外飞花风约住。消息江南，已酿黄梅雨。蜀客望乡归不去。当时不合催南渡。《饶阳杂诗十首 其十 晓发清溪》明代·郑学醇—雨色连江曙未分，萧萧蓬底客先闻。归裴不羡虞卿璧，留得桐丝伴水云。《满江红（病中俞山甫教授访别，病起寄之）》宋代·辛弃疾—曲几蒲团，方丈里、君来问疾。更夜雨、匆匆别去，一杯南北。万事莫侵闲鬓发，百年正要佳眠食。最难忘、此语重殷勤，千金直。《春日即事九首 其六》宋代·李廌—化国有馀暇，丰年多醉人。典衣谋一饮，对酒却惭春。《山居为柯定安》明代·李本—四百青山障俗氛，数家鸡犬自相闻。茆檐低碍岩前石，木榻高栖雨后云。晚径樵归凭鹿引，秋林果熟与猿分。从来懒入桃源市，自酿松花日半醺。《赠卜道人二首》宋代·袁燮—道人遍阅世间人，休咎先知若有神。多少媸妍归藻鉴，只缘唐许是前身。《绛都春》宋代·陈郁—晴天媚晓。正禁苑乍暖，莺声娇小。柳拂玉阑，花映朱帘韶光早。熙朝多暇舒长昼。庆圣主、新颁飞诏。贻谋恩重，齐家有训，万邦仪表。《有怀宿州城北因作诗寄才仲》宋代·吕本中—宿州古城城北隅，雨罢晴开如画图。杂花乱蕊未须道，白杏一枝天下无。香风袅袅入短袖，明月萧萧随蹇驴。二年不复见此乐，清江万顷正愁予。《竹所次盛孔昭韵》元代·陈雷—万玉森森护草堂，八窗虚敞夏生凉。清修迥出风尘表，潇洒骈生水石傍。浮扫莓苔听翠雨，閒题诗句洗铅霜。箨龙更放新梢出，相并梧桐宿凤凰。《近吟》宋代·卫宗武—晚年打透利名关，十载尤欣老得閒。拟约绮园为隐侣，却愁无处觅商山。《咏史下·法正》宋代·陈普—崎岖放虎事方新，喜怒平生便见真。谁是孔明西道主，敢将东客罪西人。《碧岩图》明代·邓林—碧岩闻说类方壶，今向东风看画图。峰顶暖岚青欲滴，涧门瑶草绿平铺。七千里外怀亲舍，四十年前历宦途。为问旧时猿鹤侣，寻盟还认老翁无。《舟行登观音岩用太白同人舟行韵》清代·魏之琇—长风天末来，吹动海东月。挂席凌沧洲，扬旌发溟渤。回望罗与浮，眇然青一发。合沓重山中，林峦互出没。崒嵂千仞岩，横空豁天骨。舍棹穷云根，攀跻势超忽。俯视临沧江，逝波无时歇。便欲乘丹梯，振衣入瑶阙。《悼轩公三首 其三》明代·史鉴—东楼共倚雪初深，静夜名香伴醉吟。今度风光又如旧，千家灯火閟春阴。《喜雨》清代·姚燮—入霉十日天不雨，冰簟藤阴难逭暑。晚山日落云意生，屋角寥寥一鸠语。谷雨种稻今未青，田龟欲拆无蛙声。市中颇愁米价贵，西荡鱼虾不入城。梦回清晚如烟夕，起看芭蕉展新碧。莓苔欲作荇藻光，阶下沄沄已盈尺。门前大树夙有蝉，树下荷叶方田田。行须饱饭坐渔艇，尽日寻诗向鹭边。《吊黄海野早发》明代·赵完璧—残月策行骖，青娥戒晓严。征衣鸣落叶，宿雁起寒湍。烟迥苍茫外，曦明紫翠间。北风吹老泪，悽恻度林峦。《白菊 其四》清代·陈肇兴—铜瓶纸帐镇相宜，一种清寒世少知。得气本来能耐冷，出群原不在多姿。相逢缟袂霜千朵，散尽黄金月一枝。悟得此中真意处，白描还要性灵诗。《上巳日凯宴成功诸将士 其六》清代·弘历—敦瓜烝栗允堪怜，二万何期竟拓边。远愧周王兴六月，迟过殷帝克三年。依杨霏雪凡经几，立帜登弧尽陷坚。此日征夫真迩止，皇州春满七条弦。《战城南》明代·王廷陈—战城南，困城北，纵横腐肉乌鸢食。一将侯，万夫死，圣人用之非得已。国之守，在四邻，善战之臣服上刑。佳兵者，不祥器，常胜之家道所忌。孤人子，寡人妻，独人父母安忍为。销戈矛，灭锋燧，戢尔熊罴长不试。䲭鸮逝，凤凰来，与民休息歌康哉。《题彦颙画中小景（二首）》明代·聂大年—水禽沙鸟自相呼，远近云山半有无。一叶扁舟两三客，载将烟雨过西湖。《和子骏郎中文台》宋代·冯山—地接松扶绝塞边，星居人户种畬田。语音高亢关中俗，风物萧疏剑外天。一失羁縻生堡障，十分流运费刀泉。闾阎谩作封侯计，几辈伻图到上前。《题文晋卿明斋》宋代·曾丰—磨垄抆拭费诗书，一点灵光与道俱。不缺不圆涵霁月，无中无表澈冰壶。真机已熟虚生白，幻法宁容紫乱朱。照物之余时反照，故吾殊不似今吾。《游虎丘再用韵》宋代·虞俦—虎丘欲到几年华，灵运何妨不在家。风艇也遭新壩阨，芒鞋可惮去途赊。禅心默会点头石，幻化应羞解语花。忆昔吴王旧池馆，一堪行乐一堪嗟。《田侍郎归镇（一作上魏博田侍中八首）》唐代·王建—去处长将决胜筹，回回身在阵前头。《寄答桑楚执见怀》清代·高晫—短发空馀老大悲，三年一读故人诗。竹间残局完公事，塞外新编是宦资。自笑子长牛马走，谁怜杜甫凤凰饥。何时煮石青峰下，共跨黄羊侣鹿皮。《杂诗 从牧翁在西曹作》清代·何云—愁凭北酒缓中肠，情寄南云去路长。心似寒砧摇独杵，身同警枕转空床。梅花早白非关雪，蒲柳先衰可待霜。高足要津缘底事，也知老大是徒伤。《吾兄文夫宦游天台余将官於江左不胜感离之情》宋代·王淹—小草有远志，大樗可长年。山林自相许，风雨堪独眠。稍须三径资，莫问五湖船。从今坐右铭，可刻招隐篇。《花心动》宋代·赵孟坚—絮随风不拘管，飞入洞房人不知。画堂绣幕垂朱户，玉炉销尽沈香炷。半褰斗帐曲屏山，尽日梁间双燕语。美人睡起敛翠眉，强临鸾鉴不胜衣。门外秋千一笑发，马上行人肠断归。”近日风雅遗音多谱前贤名作，因效颦云《南浦 春帆和韵》近代·乔大壮—五两约归艎，正石尤、暮生烟浪朝满。白帝彩云间，收还挂、连江薄寒如剪。鬣明衣饱，梦中飞渡蓬莱浅。画楼竟日颙望处，过却斜蒲几片。东来细雨如尘，对接食神鸦，随墙乳燕。宫锦记催裁，障泥卸、津鼓戒严挝遍。韶光客里，镜屏黏就杨花怨。小笺无恙何人寄，回首青阳天远。《情人节次韵黄仲则绮怀赠瑶十六首 其十》当代·刘雄—足钱便可岂望侯？谁料依前长铗愁。南郭滥竽今负笈，西湖无价且追游。不才当日枉青眼，偕老他年誓白头。富贵浮云知汝意，两心相照一生休！《偈颂一百四十二首 其四十五》宋代·释广闻—日南长至，第一义谛。未举先行，讨甚巴鼻。鲇鱼上竹竿，一日一万里。《喜晴》宋代·张继先—芍药都零落，山泉遂有声。尽知春去晚，深喜夜来晴。高柳拂瞻净，闲花照坞明。松间携好酒，今日思方清。《南乡子七首 其五》清代·吴湖帆—梦好若凌虚。可奈佳期又负孤。赢得人间痴澈底，依于。几净窗明信悦初。春水乐知鱼。妙格闲题小字书。三日无端人面隔，何如。消息愁肠宛转无。《寿母七十索贺诗六首 其二》清代·徐搢珊—尚忆来归二九时，即偕吾父订齐眉。孀姑三世难为力，长姒茕居更可悲。叠遇水灾无耔粒，继遭兵劫惜流离。流离嗟已如黄鸟，毁室鸱枭又后随。《梵天寺闲居书事》宋代·释智圆—松杉围静室，踪迹远人群。抱疾添华发，看山羡白云。苔痕经雨长。蝉韵带风闻。独坐无来客，西轩日又曛。《翠楼吟 显诏为余制漱宋室填词图，漫题一解》近代·詹安泰—叶颤纤柯，烟笼草阁，天涯旧人归未。红桑惊换劫，况飘落、寒蟫身世。千花弹泪。对万咽风蝉，长条曾系。歌珠细，串秋心愿，夜灯私试。便儗，狂浪江湖，问短箫横笛，酒悲何地。月楼沈恨远，几荒乱、鸦呼眠起。吴宫燕市。剩冷谷栖香，冰线调水。瞢腾醉，梦中犹恋，压眉山翠。《松云为丁文华作》明代·谢迁—白云深护老松根，晚景盘桓旧主人。山雨欲来惊鹤梦，天风忽动落龙鳞。巢居杳霭真成隐，画笔模糊妙入神。几为采苓迷却路，不知空翠湿衣巾。《游东山》宋代·邓肃—草木得新露，袭人吹冷香。泉水夜相激，衾枕自清凉。我携谪仙人，眉目秀而长。高怀洗尘累，抵掌论老庄。若人不世有，此景那可忘。终当跨皓鹤，同作云间翔。《满路花（和秋风吹渭水）》宋代·黄裳—乾坤生古意，草木起秋声。移人名利境，梦中惊。便寻灵宝，凤髓与龟精。密报黄芽就，紫府门开，道情有个莺莺。问归含楚山青。卧影水天明。松庵谁笑话，见还婴。鹤归日落，聚散两忘情。好笑人痴处，白头青冢，世间犹说醒醒。《寄题春谷工部自心田一首》宋代·林希逸—笔耕虽苦未逢年，解印归来且醉眠。谁毁谁誉平眼界，我疆我理自心田。庵无宝贝主长在，家有诗书种已传。遥想个中梨枣熟，饱餐且作地行仙。《次韵和正仲南风》宋代·舒岳祥—有客披襟曰快哉，岂知元自舜弦来。但令酷吏暑先去，足想苍生愠自开。树影纵横流院落，荷香来往护池台。公权只赋生凉句，不道闾阎正苦哀。《孙长史女与焦封赠荅诗 其三 别封》唐代·不详—鹊桥织女会，也是不多时。今日送君处，羞言连理枝。《谢惠补之送梁杲墨》宋代·袁说友—江南黟歙千峰长，盘纡融结百鸟颃。钟灵孕秀山之玉，中有石墨时伏翔。曹公万斤如赢粮，士龙二螺石髓香。人间那得制笔郎，此物我亦成空囊。松煤仅贮陈玄光，磨楯未办文檄梁。知公腹稿夸成章，梦中盈袖方椟藏。仲将一点容升堂，佳哉秀句来一方。愧我学书临池旁，幸公琼报毋相忘。《江南春柳词七十二首 其十一》清代·周岸登—薄怒佯瞋赤凤来。倾城标格降舆台。诞诞燕尾拖泥絮，咬破新花尽碎挼。《弋阳县古葛陂也县有古刹临大溪相传云佛图澄浣肠故地》宋代·孙觌—古道阴森翠柏行，长鞭摇曳紫游缰。佩鸣苍玉倾瑶席，地布黄金列宝坊。仙客杖飞龙有角，胡僧肠浣水生光。两朝人物空冥寞，百代风流竞淼茫。松骨倚天增老气，溪毛著水渡微香。鸦啼鹊噪秋风外，千丈藤萝挂夕阳。《犯星歌 其二》明代·杨慎—馀甘结子草交头，暮霭朝岚似蜃楼。飞鸟不飞愁羽堕，行人何事远来游。《怀古再用前韵三首 其一》明代·谢元汴—韩山高崱屶，烂斧我荛刍。开凿五丁手，艰虞九坂途。君为云汉锦，我作衣裳襦。譬若花开落，任其茵与污。《赠吴昴》宋代·赵蕃—又是芳菲一番新，寂寥依旧去年贫。相看不用谈馀事，且道逢迎有故人。《南京正月十五夜歌》明代·王慎中—贞寅当夏建，献岁属秦正。物候知阳长，风光见太平。太平歌舞早春天，正是月华三五圆。初晴宿雨山川丽，乍拂和风草木鲜。元夕灯火耀焜煌，山川草木借辉光。抽英错采皆新制，竞巧矜妍各擅场。万户千门缀列星，三条七市烂纵横。熻熠九微金作椀，瞵㻞五色锦为棚。却见明河流下地，真教皎月让华灯。燃春火树纷无数，临水楼台映几层。连骖方轸动如雷，已拚暮出曙翻回。尽着绮罗邀月住，竞将丝管唤花开。并携秾李轻车去，暗度芳兰接袂来。蹴踏泥途成绣埒，喧阗石路涨红埃。宛转西桥复南陌，冶意艳情欢不足。少年场上斗豪奢，公子群中争结束。博戏千回土比钱，妖淫百态人如玉。彩云飞过迥看妆，香雾微传遥辨曲。别有高门与深院，帟障横施帘半捲。晋室风流王谢家，汉廷骄贵金张馆。靓姝鸣瑟洞房清，上客缀珠茵坐满。遍持绛蜡代薪槱，覆引长江添酒盏。旧京繁盛一翻新，年年行乐帝城春。合声愿借更筹缓，游宴只愁清夜晨。沉沉清夜乐耽耽，桂轮西堕日东含。北斗城中洛阳道，游人思杀是江南。《题丁适之菊庄》宋代·方回—令威旧主芙蓉城，上帝谓此职未清。敕赐别业非菽粟，屈餐陶采馀秋英。菊庄先生拜新号，掌管黄花躬播耕。庄田庄屋几顷亩，庄官庄佃无姓名。只如天随自荷锄，兼味佐以仙犬精。乃糇乃粮不过许，春苗夏叶俱可烹。木兰坠露滋上池，亦复樽酒东篱倾。人爱热官我宁冷，粗有菊谱传诸生。南阳月输三十斛，汝真粪土之朝荣。《大家 其三》清代·孙原湘—七情雕刻玉珑玲，光彻玻璃一座屏。约伴彩笺书日子，试儿锦字认风丁。愁听谢豹啼残月，苦讽牵牛觅小星。修得闺房清福胜，不教鹦鹉念心经。《月中炬火发仙山驿，小睡射亭五首》宋代·杨万里—蹈月何销秉炬行，也防月落未天明。果然留下长庚去，更赚行人作晓星。《送薛逢之宣州谒废使》唐代·皎然—六月鹏尽化，鸿飞独冥冥。秋烽家不定，险路客频经。牛渚何时到，渔船几处停。遥知咏史夜，谢守月中听。《那》宋代·陶弼—路下牂牁水石閒，三分才过二分山。年光欲尽家犹远，岚气虽疏鬓已斑。宾从谈笑机独进，儿曹音信喜生还。南风一夜吹乡梦，数刻飞过五岭间。《跋张舍人所收杨仲明天厩铁骢图·金朝》王寂—大宛山下汗血驹，麟鬐凤臆龙头颅。黑花细洒云满躯，倜傥不与驽骀俱。黄金络头老京都，注目落日思长途。圉人仗箠不敢驱，似听马语方踟蹰。呜呼龙媒已矣夫，林鸟恨对长风呼。谁能写照开新图，杨子妙笔非临摹。愿君著意收画厨，风雨变化防须臾。乃翁丞辖翼帝车，月旦人物评锱铢。亍金但赏骏骨枯，世上良马无时无。《园居秋日杂诗八首 其二》清代·龚易图—牧童驱犊过前溪，我忆当时锦障泥。牛背马蹄都一梦，前山那复问高低。《都梁十景诗 会景亭陈迹》宋代·米芾—自是韶光不耐秋，水光山色一时休。细将瓦砾分明看，片片飞来落叶愁。《过龙井示德舟禅人》明代·袁宏道—数盘行井上，百计引泉飞。画壁屯云族，红栏蚀水衣。路香茶叶长，畦小药苗肥。宏也学苏子，辨才君是非。《昭君怨 春尽前三日过北洼空军医院》当代·魏新河—春水弯弯门户，闻道彩云曾住。当日住东门，住西门。试向花儿借问，问讯那年音信。知是问桃花，问杨花。《赠望之四首 其三》明代·何景明—瓜生施于葛，枝蔓自缠纠。念我同胞人，是子结发友。少小钟慈育，各言常相守。出门有羽翼，忽尔离隔久。戚戚去兄弟，思我父与母。种瓜莫种棘，种棘恐伤手。恩爱苟不亏，离隔复何有。《元夕无灯·金朝》高宪—九陌无灯夜悄然，小红时见点春烟。多情惟有梅梢月，拍酒楼头照管弦。《晚自松门归蓼村》清代·华岳莲—迢遰松门晚，迂回向水边。鸟惊槲叶路，人语柳塘烟。细火临江市，清沤出浦船。莫愁归路远，月上见前川。《十一月十二日寒昭亭神》宋代·梅尧臣—冷雨凝雪未成雪，潭空鱼寒归石穴。长篙扣穴倩鲤鱼，寄信山头来奠设。鱼传水鸟飞上山，山木槎槎乾吹咽。旋灰起角巫鼓鸣，漆俎铜盘颤牲血。瑟琶嘈嘈神降言，福汝佑汝无灾蘖。西向啐饮东向回，溪心却望山崔嵬。《雅安碧峰峡俗传女娲补天处》当代·王引—嶂磨烟洗廓秋形，石补无功帝堕星。峡底幽峰森锁钥，林端飞瀑挂雷霆。世迷思不周山触，客梦痕添雅雨零。异境图南从此始，画屏深处也冥冥。《留别昌国五首》宋代·王阮—妄意弦歌学子游，迄无三异比中牟。丁宁今夜东风雨，添起潮头急去休。《雉媒》宋代·田锡—东风麦垄青，白日桑阴清。一雉欲媒众，众雉无猜情。五步一饮啄，十步一飞鸣。暗中触骇机，镞发如流星。洞彻羽毛质，低摧锦绣翎。却宛若召客，子常非好兵。谗言既交搆，祸难即随生。齐王听游说，韩信急功名。三军虽罢戍，一命遽遭烹。《赠道士（一作剡溪逢茅山道士）》唐代·张籍—茅山近别剡溪逢，玉节青旄十二重。《扇子诗》宋代·李石—芒鞋踏破江头路，日渴檀心犹未吐。浑教开尽不成梅，定应化作相思树。《河中石刻》唐代·佚名—雨滴空阶晓，无心换夕香。井梧花落尽，一半在银床。《偈颂一百零二首 其七十一》宋代·释绍昙—生诸冯，御飞龙。升平寰宇，舜日尧风。林下野人思报德，只凭拄杖为流通。云卧难逃至化中。《戊申年七夕五绝 其三》宋代·杨亿—兰夜沈沈鹄漏移，羽车云幄有佳期。应将机上回文缕，分作人间乞巧丝。《初归》宋代·孙岩—湖踪海迹一飞蓬，千里常随莽荡风。今日抵家篱犬噪，不知身是主人翁。《南歌子八首 其一》明代·杨慎—红叶随流水，青梅出短墙。雅意属檀郎。可怜人二八，好风光。《秋夜即事》近代·俞律—苍生随遇未遑安，十载躬耕力已殚。急雨秋泥茅屋破，西风苜蓿砚田寒。有天有地人空寄，无月无星夜所难。塘上芦花栖过雁，一声如诉远行单。《酬畅当嵩山寻麻道士见寄（一作卢纶诗）》唐代·岑参—闻逐樵夫闲看棋，忽逢人世是秦时。开云种玉嫌山浅，渡海传书怪鹤迟。阴洞石幢微有字，古坛松树半无枝。 烦君远示青囊箓，愿得相从一问师。《璧山牛心山道中四首 其二》当代·陈仁德—路旁荒草过人头，林密山高野径幽。新雨初停风乍起，乱吹云雾过深沟。《溪亭夜坐》宋代·沈与求—波面摇风暑气微，秃巾来坐钓鱼矶。相看月堕行人尽，只有流萤上下飞。《寄明藏主》宋代·释如珙—一颗如来藏里珠，灵光烁破众人疑。大千沙界无尘土，即是尘劳未脱时。《题黄景文诗》宋代·刘克庄—病叟懒亲灯久矣，得君贽卷阖还开。专心致意刻成楮，有胆通身占断梅。中的孟云非尔力，鑽坚颜叹竭吾才。旧时奇字今忘却，不是无人载酒来。《次韵题大梅常禅师塔》宋代·释师范—视死生如游戏场，固知老子不曾亡。祗今何处问消息，风递梅花扑鼻孔。《十忆偈》宋代·释清远—一归方丈后，何处觅南泉。昨夜三更月，寒光照座前。《赠危太朴》元代·张雨—莫怪道人居处僻，柴门今始为君开。曾从小有探华盖，不向昆明数劫灰。秋水渚涯浮地肺，茅君局任守天台。倦游早欲依香火，付与卢敖戏九垓。《寓兴》唐代·皎然—天下生白榆，白榆直上连天根。高枝不知几万丈，《寄赵十监试》宋代·韩淲—先朝重词赋，人道小贤良。善记推才博，雕章验识长。宗英龙首盛，名字雁行香。王舍城中试，月华仙桂芳。《初夏新晴》宋代·陆游—曲径泥新晚照明，小轩才受一床横。翩翩乳燕穿帘影，蔌蔌新篁解箨声。药物屏除知病减，梦魂安稳觉心平。深居不恨无来客，时有山禽自赞名。《偈颂一百零二首》宋代·释绍昙—高不高肤寸，低不低太华。深不深蹄涔，浅不浅溟渤。法华高低深浅，瞒诸人一点不得。诸人高低深浅，亦瞒法华一点不得。尽情画断，更莫论量。缀钵饭抄云子白，晴瓯茶泛雪花香。《和中丞晏尚书木芙蓉金菊追忆谯郡旧花》宋代·宋庠—绛艳由来拒早霜，金英自欲应重阳。主人昔意兼新意，并为寒葩两种香。《女几祠下》宋代·张耒—山边白云閒不扫，庙前土马荒春草。山下松花龙甲光，东风古柏吹煖香。朝霞为裳水为佩，守庙千年老龙在。清风扫堂神暮还，山头月出溪潺潺。《天趣园十景歌》明代·邵宝—石壁巉岩天斲成，一屏万古长青青。萧园卜邻得正直，谁谓与立天无情。磐石坦然在平地，四望烟霞以为际。数人共坐尚有馀，下布莓苔作文罽。原泉混混何处来，白虹委地声鸣雷。水哉有本故如是，清泠未受人间埃。曲水流随石渠曲，曲曲春风动新渌，觞泛兰亭客如玉。方池水亦潴为方，汪洋数顷涵天光。昔人曾赋半亩塘，今也有客歌沧浪。水碓有机非作巧，终古周旋曾未了。寻常成物不言劳，更复何心较多少。钓矶垂钓者何人，千秋再睹磻溪春。水清见石鱼可数，旁有閒地堪经纶。丹穴于今亦何有，有窟如屋大于斗。垆鼎已亡存杵臼，应是山灵为诃守。漱清轩外水涟漪，仰高亭前山崛奇。丹青尽物不尽意，意在地官南望时。《望仙都山二首 其一》宋代·谢翱—鼎湖只在柱峰上，地险山空不可家。山下人居五六月，天风吹雨碧荷花。《元宫词（一百三首）》明代·朱有燉—王孙王子值三春，火赤相随出内门。射柳击球东苑里，流星骏马蹴红尘。《题张资政汝川图九首 其一 澹岩书堂》宋代·汪藻—昔人曾此结精庐，故老犹存井臼馀。今代子房来卜筑，要看圮上一编书。《玩珠洞燕集送别子乔之镇安》清代·李秉礼—下瞰无底潭，上压千寻壁。石柱忽倒垂，一洞破青碧。山空人语响，径古苔痕积。既瞻米老像，还求范公迹。旷怀耿至今，风流缅似昔。浊醪共斟酌，杂坐云根石。回瞻隔浦帆，隐隐没沙碛。水风时吹衣，斜阳澹将夕。偶涉已浩浩，欲去仍恻恻。良会不可常，况值远行客。《望京楼和张中丞二首 其一》明代·卢龙云—极目楼头望紫烟，梦回宫阙思悠然。蓬莱地隔鸿书渺，阊阖天高象魏悬。万国衣冠同拜舞，当年江汉忆旬宣。于今独抱葵心在，欲奏南山第几篇。《楚江秋晓图》明代·沈应—曾记蒹葭水庙东，客心争渡晓鸡中。平芜落月三湘路，千里孤舟一雁风。别去乡关犹在梦，老来江海尚飘蓬。何因得似闲鸥鸟，两两沙边睡正浓。《南雁山》宋代·陈埴—千峰历罢寄山窗，酒力诗狂总未降。月白洞门花落尽，天华表鹤气飞双。岩边瀑雪寒侵梦，涧底笙箫冷韵腔。且喜懒残煨芋熟，不妨久话共秋缸。《题敖膳部归隐卷》明代·邓雅—承诏曾趋玉几前，萧萧白发许归田。谁知鼎鼐调羹手，却校云林种树篇。琴鹤共消閒日月，楼台长挹旧山川。朝廷有道尊年德，优赐行看下九天。《长风》宋代·王令—长风吹百草，劫力亦随靡。地长风易休，草力复随起。长风随令归，风去何时来。百草安正繁，兰生尔何哉。《烟波即事》宋代·陆游—烟波深处卧孤篷，宿酒醒时闻断鸿。最是平生会心事，芦花千顷月明中。《花园望北京》明代·杨士奇—黄金宫阙望都门，预喜明朝谒圣君。万岁山高腾王气，五云天上焕龙文。《苏文忠天际乌云卷九首 其五》元代·柯九思—一颗摩尼不染尘，瑶池玄圃度千春。寥阳殿里云深处，谁是当时解佩人。《闻雁》清代·万寿祺—此夕初闻雁，居然知异乡。惊心万里月，回首一年霜。未敢同胡越，非因谋稻粱。天涯沦落者，半夜起彷徨。《偶成》明代·王鏊—一日日已去，一年年复来。来者如黄河之源滔滔而不竭，去者如长江之水滚滚而不回。人生百年复何有，来者去者摧相仍。麒麟阁上几时画，蓬莱顶上何时登。我闻九州之外有九州，又闻天上五城十二楼。安得挟彼安期羡门钟吕辈，乘风驭气同遨游。下视人世如浮沤。《春山三朅来》唐代·李涉—钓鱼朅来春日暖，沿溪不厌舟行缓。野竹初栽碧玉长，《三月朔日清明》清代·弘历—此日暮之春，榆烟特地新。恰开三月节，好应百花晨。细雨真滋麦，惠风不动蘋。司勋有佳句，绘景更传神。《咏史 其二》清代·袁绶—四皓安刘非助吕，戚姬空自泪纵横。若教如意为天子，未必能如孝惠明。《天津提督兵备刘天祐宪副留饮席上联句三首 其二》明代·程敏政—三十年前饮令名，天涯离合漫相惊。喜君宪节新开府，愧我诗坛始结盟。兰麝清风薰满座，粳蚕美俗动诸营。倚阑更有淹留地，明日登楼一送行。《台城路 辛亥秋送丽轩入都》清代·赵我佩—西风古道垂杨老，丝丝尽牵愁绪。角韵齐吹，笳声遍起，陡觉销魂如许。离觞漫举。怕一曲骊歌，酒醒人去。写入红笺，相思题赠断肠句，抛残绣谱。剩巾上斑斑，泪痕无数。目送征帆，夕阳烟外浦。《天香喷道》明代·袁宗道—独有金粟园，宜供金粟佛。瞥闻金粟香，掷去碍膺物。《元石》宋代·吴文震—卷石之中有道存，岩岩气象峻于天。巍乎近取舜为法，早尔如群孔在前。跨六鳌头观戴极，出群龙首要承乾。圣门所重非科第，向上工夫合勉旃。《对明篇》明代·徐渭—四明山，高万丈。南为姚邑面前屏，北即新昌后门障。新昌有客身姓吕，要与此山约为主。尺素冯将一穴通，屋后安窗小如许。窗中有时飒风雨，说是山灵教送与。夜来猛虎啸一声，雄心枕畔风吹去。长安花枝高入天，金陵有酒多如泉。花留酒劝不肯住，归来只爱窗中眠。窗中有书积万卷，书书尽是山灵管。有才无命不干时，亦对山灵同一莞。闻道去年醉采石，醉去狂来呼李白。散发题书万竹中，腾身舞剑青天侧。此时山灵失主人，自骑青虎寻复寻。肉眼那知神道至，主人自识交亲临。朅来笔端自有神，横开醉眼双作嗔。此时墨雨添江水，此际诗花弄莫春。莫春江水渺无边，射策封书复几年。明珠不遇贾胡识，宝剑难酬夜色鲜。诙谐汉庭方朔老，如闻永谢长安道。况我今为抱拲人，虮虱移家宫絮袄。两人曾作青春身，当时同说不同贫。君今幸不为樊鹿，亦似蛟蟠不得申。莲花之峰亦佳丽，君胡中道相捐弃。邀我题诗对四明，我自贪君百壶旨。只恐莲花嗔，四明喜，我亦付之一醉矣。《题画山水扇》明代·黄仲昭—结屋苍松里，悠然趣不群。柴门扃湿翠，萝径入寒云。山转红尘隔，溪横碧霭分。烟霞应莫恋，天上有明君。《小舟湖中夜归追和孟浩然夜归鹿门歌》宋代·陆游—山光渐淡川气昏，急雨乱打荷叶喧。小舟横掠湖边村，人家收网半闭门。吾庐未见见堤树，舟人指点孤灯处。蒲丛姑恶最可哀，冲雨飞鸣背人去。《雁南飞》明代·王云凤—雁南飞，南飞雁何之。望君君不见，见雁增我悲。独立西风看雁飞，金台风冷游人稀，秋光欲尽君不归。《送郑二员外》唐代·皇甫冉—置酒竟长宵，送君登远道。羁心看旅雁，晚泊依秋草。《缘识》宋代·宋太宗—白云风散聚天香，霞彩高明道味长。银汉影沈星乍没，又看红日起扶桑。《诗三首 其二》宋代·刘季孙—仙都非世间，天神绕楼殿。高低霞雾匀，左右龙蛇遍。云车山岳耸，风鼙天地颤。从兹得旧渥，万物毫端变。《都中对白菊 其五十一》明代·梁以壮—水向东流似此生，万端心事与谁评。文章死后方能定，阅历危多已不惊。发奋减成迂拙想，蹉跎添得老狂名。莫言六十频频至，几日须教眼复明。《读撄宁诗集效其体寄荆门赵守二首》宋代·项安世—玉州政事荆州说，邻叟欢呼病叟闻。转地光风芽甲暖，照天寒鉴骨分毛。花村犬睡沈抱柝，秧地人归劝耦耘。安得旌旗来北梦，放教恩泽到南云。《小营道中寄洪芳洲》明代·王慎中—独上巾车有所思，停云却被疾风吹。欲知别后还家意，君到家时先已知。《闻石东溪昆季远辱过访东溪疾作而返赋此志谢》清代·李锴—青山白发两如何，一室乾坤独寤歌。野老一甘成寂寞，巾车不信有经过。鱼龙异数文章在，贫贱侵人感激多。病起秋风重相访，浊醪亦足慰蹉跎。《春初骤暄一夕梅尽开明日大风花落成积戏作》宋代·陆游—年年烂醉万梅中，吸酒如鲸到手空。花欲过时常惜别，今年此别更匆匆。《书陈处士墓铭卷后》明代·邓林—谁述祈阳季子铭，凤凰山下表佳城。一言难尽生前德，千载长留死后名。天赋颜回那在寿，泪于羊祜本无情。不知埋恨重泉里，宿草春风几度生。《张大资挽词 其一》宋代·韦骧—峥嵘仪貌国辉光，曾与明堂作栋梁。颛面钜藩方偃息，间生英气忽飘扬。文章绝笔星辰晦，德业遗芳简册香。不以修龄畀贤杰，伤嗟无处问苍苍。《县斋秋日雨后寄李圣和》宋代·刘挚—置闰岁八月，祝融冒秋权。当代不肯归，滞暑歊以延。金行奋刚义，天令惩骄愆。一雨恶气死，百物疲瘵痊。阴阳战既定，灏气苏天渊。揫敛物得性，丰给民有年。小轩占幽寂，危坐凉翛然。身如赦炮烙，蓬山弄飞泉。冷风啸梧竹，清响摇碧鲜。净几少喧蝇，高檐除嘒蝉。烦心爽已蜕，尘观清疑仙。于兹饬前懈，图书猎陈编。晤言隔朋类，披卷盟圣贤。乐此怀高风，北望心悁悁。《送晁怀州学士》宋代·韩维—儒馆雠书旧，侯藩请节行。山川犹古气，饶吹自春声。问俗怜彫瘵，颁条赖简平。从来寇河内，谁复继声名。《满庭芳 辛丑中秋前十日留别社会主义学院诸师友》近代·龙榆生—金鼎烧丹，溪流浣月，绛楼高会神仙。教持宝鉴，细与判媸妍。凡骨如今暗换，胎禽伴、起舞蹁跹。涵濡遍，琪花瑶草，胜境足留连。钻研。真理见，还童有术，乐志忘年。爱河清在眼，日洒中天。尽把西风压倒，龙山上、落帽翩翩。情舒畅，长征万里，快著祖生鞭。《题包谦六诗稿》近代·施蛰存—谦翁古逸士，物我两无济。临池且饮酒，赋诗可卒岁。字亦不媚俗，诗亦不雕砌。自谓寒山子，我道范当世。《奉萱堂，为陈彦廉作》元代·张昱—綦履鸣环左右间，佳儿佳妇及承欢。天回白日临瑶席，风约红萱压画栏。小管注春情婉婉，长裙曳翠佩珊珊。孺人贞俭存家训，不使屏帷绣孔鸾。《遗直堂》宋代·曾几—长身一庭中，劲气九霄上。思公立朝时，凛凛不可向。《题桂光砚兄自书诗词集》当代·陈永正—古字记同问，古心谁复知。平生抱孤耿，举世笑迷痴。春色犹分汝，晴窗好赋诗。喜持双璧美，珍重在芳时。《王秋垞子梅携酒见过同酌黄叶堆中》清代·孔宪彝—黄叶忽摇落，秋风搴碧帷。青天月初上，照我举杯时。清景此相惜，高歌应不辞。明朝庭树下，还约酒盈卮。《寄怀楚和尚二首 其一》唐代·贯休—吾师师子儿，而复貌瑰奇。何得文明代，不为王者师。铁盂汤雪早，石炭煮茶迟。谩有参寻意，因循到乱时。《童丱须知 其二》宋代·史浩—方册尝观无逸书，更于七月诵豳诗。周公爱主真深切，稼穑艰难先使知。《送吴布政致政还毗陵》明代·韩雍—盛满心知足，归休志已伸。乐天陪九老，莱子慰双亲。风月开三径，山林见几人。西江有棠树，千载忆斯民。《送亲上人乞食三首 其二》宋代·释德洪—虽应锋机，不是语句。鸭寒下水，鸡寒上树。不妨办众，推究自己。一手摸鱼，一手戽水。推开三玄玉锁，揩拭同真十智。要知天下南台，口含三十六齿。夜归候门立地笑，眼脑痴憨肚里峭。缘来点铁成金法，白揣与人人不要。《次韵和江子我道中绝句七首 其一 新城道中》宋代·程俱—遗臭千秋信不磨，当年意气奈君何。长沙老獠虽流落，身后声名得自多。《哭倪氏姐》明代·王佐（汝学）—手思尚右一心悬，鬓已成灰百念捐。岂为侬琼兄弟少，此情虽过是天然。《感秋六首选四 其五》清代·李宪噩—端忧捐众务，永日常独闲。野侣共相招，薄暮游前川。临流一萧散，落日满秋田。林木多高风，漠漠望远山。晴景良复佳，幽抱殊未宽。樵牧归已尽，却回思悄然。《贺新郎 怀斯奋海南》当代·陈永正—草草芳韶逝。料千红、乍开还落，也应无意。拆到木棉初怀远，何况绿阴垂地。怅一别、故情如水。知否荒烟蛮瘴外，望沧溟、郁郁生奇气。今古恨，亘胸际。年年坐我空江尾。羡人间、纵横万卷，周流千里。只恐佳期迟风雨，后夜鸡鸣不已。问沈魄、凭谁唤起。见说琼南多魑魅，每星埋月没愁无计。情未了，信难寄。《满江红（再和）》宋代·李曾伯—既作闲人，便应付、此身沟壑。不应更，将愁半点，寸心中著。责子渊明徒自苦，忧君范老何时乐。纵一嘲、一咏欲奚为，何如莫。《孟龙川自京师旋为余言秋部李沧溟闻冤慨然有脱囚之志因作诗四首寄上 其三》明代·卢楠—绿骥骄龙媒，嘶云啮苍昊。谁令服盐箱，西上太行道。伯乐一见之，脱鞅恐不早。回头语紫燕，报恩期瑶草。《读宏斋遗藁》元代·赵汸—村馆文场迹已陈，时妆不入白头新。梧翁去后情怀落，虚叟归来感慨频。故国神游身似客，荒村梦断孰为邻。已知消长从来事，安得机谋恐胁人。《吊厓门 其二》明代·梁民相—草树森森碧殿寒，清宵愁绝起凭阑。千峰朗月归环佩，万壑停云护禁銮。事去亦知殉国易，运移谁识立君难。中原此日妖氛静，风雨无劳倚剑看。《念奴娇 为声甫甥题“戏猫仕女图”》清代·宗婉—披图一笑，试从头认取，画中佳丽。滴粉搓酥娇品格，更著堆云双髻。宜喜宜嗔，十三十四，正是芳年纪。可怜时候，耐人多少寻味。底事不绣鸳鸯，不调鹦鹉，不把鹍弦理。象管鸾箫都不按，只抱狸奴闲戏。睛点寒金，体团温玉，爪扑香怀里。翻残棋局，唐宫旧事犹记。《奉檄往哭象山复会葬及归自金溪留宿本县仙乐观归而作是诗 其一》宋代·杨简—膏露奚为降，传闻不偶然。两晨呈瑞处，万叶绕炉前。尝审如饴味，谁操动物权。天权非远近，不可向人宣。《建溪恋竹》明代·蔡清—一见此君便有情，况临浮碧涵虚清。行边不忍抛君去，敬写君真作伴行。《访诗人》宋代·徐集孙—得得访诗仙，平湖水接天。身轻如鹤羽，路远买渔船。日上荷撑盖，春深柳脱绵。造门人已出，冷漱石山泉。《蒲中八咏为师岩卿赋 其三 舜殿薰风》元代·陈赓—岩廊鸣五弦，薰兮南风来。凤去徽音绝，眢井生莓苔。《马嵬驿》宋代·李觏—六军刚要罪杨妃，空使君王血泪垂。何事国忠诛死后，不将林甫更鞭尸。《题赵西里诗卷二首》宋代·刘克庄—不向莺边击宝鞍，海门东畔把鱼竿。无蒲萄酒博太守，有竹枝歌传小蛮。到处名山留屐齿，看来元气在毫端。绣娃辛苦描新样，肯信春风放牡丹。《寄题刘著作羲叟家园效圣俞体》宋代·欧阳修—嘉子治新园，乃在太行谷。山高地苦寒，当树所宜木。群花媚春阳，开落一何速。凛凛心节奇，惟应松与竹。毋栽当暑槿，宁种深秋菊。菊死抱枯枝，槿艳随昏旭。黄杨虽可爱，南土气常燠。未知经雪霜，果自保其绿。颜色苟不衰，始知根性足。此外众草花，徒能悦凡目。千金买姚黄，慎勿同流俗。《题张子册 其一》明代·屈大均—五男未得如陶令，二女犹能似左思。羡尔惠芳兼织素，珠娘自可当珠儿。《施明可自湘潭还霅川以诗编相示摘其中重阳一》宋代·程公许—倦游保似雁随阳，愁绪知添几线长。归路驿梅多未破，吟边汀芷蔼余香。寄声鸥路旧同社，可奈鹥凫纷着行。乞与东风一吹送，偃松犹及共流觞。《题孟东野听琴图因次其韵》宋代·楼钥—谁欤住前溪，夜深以琴鸣。天高颢气肃，月斜映疎星。橡林助萧瑟，泉声激琮琤。弹者人定佳，能使东野听。束带不立朝，遥夜甘空庭。龙眠发妙思，神交穷杳冥。不见弹琴人，画出琴外声。郊寒凛如封，作诗太瘦生。恨不从之游，抚卷空含情。《次韵和谢江陵杨县丞投赠四首》宋代·项安世—柴门密掩但如孙，白榻高县偶似陈。皮骨久将梅共瘦，鬓毛难与柳争新。却思二十三年上，曾醉千岩万壑滨。蘋月蓼风如昨日，尧天依旧满怀春。《鹧鸪天（寿表兄陈可大）》宋代·陈允平—四壁图书静不哗。里湖深处隐人家。斑衣自斗百家彩，乌帽亲裁一幅纱。《又和马伯起韵》明代·李孙宸—卜居遥托大江头，江畔谁停访戴舟。对酒每低林外日，题诗半在竹间楼。星文入夜寒相逼，林壑留春翠欲浮。劳赠琼瑶情不浅，报君空自解吴钩。《泉上苔梅方著一花 其一》宋代·释居简—华风先试老茶牙，煖破苍苔著一花。浅浅石泉都冻了，不容疏影浸横斜。《嘲张师雄》宋代·佚名—昨夜阴山贼吼风，帐中惊起蜜翁翁。平明不待全师出，连著皮裘入土空。《六祖传付偈颂 其七 六祖》宋代·黄裳—妙了形神更有人，不须捐下梦中身。逍遥便作丹台客，谁悟三丹有二真。《次林子长教授韵》宋代·陈造—伯主或能尊九九，饿录恐复办多多。盘姗勃窣不快意，铅刀一割君谓何。《祠宇观登楼三首 其二》元代·李孝光—凤凰台前看明月，姓名从此落人间。西风昨夜吹庭树，又逐閒云过别山。《次韵郑佥判 其六》宋代·方岳—白菰紫芰更红蕖，不枉平生水竹居。醉眼岂知吾是我，机心亦笑子非鱼。无能涉世何妨睡，有道登山只是徐。六月好风清樾底，付渠天地一蘧蒢。《谢太傅》元代·张昱—谢安德望重南朝，妓女东山未寂寥。若论汉家勋业事，何如笳鼓霍嫖姚？《反禽言二首 其一》宋代·赵蕃—雨后翛然欲变秋，意捐絺绤揽衣裘。林间脱裤催人急，时有炎凉底过忧。《松》清代·王士禧—老干化虬龙，赏心惟胜友。年来须鬓斑，宜伴支离叟。《三闾大夫赞》宋代·王柏—爱国忧民感慨深，沅湘浩浩魄沈沈。怀沙哀郢成何事，日月争光只此心。《涧壁阻风登小山四望书怀》宋代·孙应时—崇阿岩长江，荒蹊得徐步。徘徊一舒眺，邂逅豁心素。天壤故宠廓，川涂渺回互。苍烟极东溟，落日临北固。波光汇汀渚，碧色明草树。淮南平如砥，万象入指顾。低迷江都宫，队辚瓜洲戍。依依眷昔游，恻恻起遐慕。向来犹喜事，所历有奇趣。摧颓八九年，日已不如故。两脚厌行李，万里谙长路。乃穷岷山源，重到入海处。结交岂不广，览古亦云富。所抱忧国心，知非济时具。晨昏耿重闱，裘葛窘童孺。脱然决东耕，孤舟入东鹜。浸近真自喜，凌险有余惧。可怜兹丛薄，政尔淹杖屦。云容尚飞扬，风意何郁怒。人事谅难必，江神非所忤。遮蒙皇天慈，稳借一帆度。致意孙兴公，寻君遂初赋。《送吴仲庶知江宁》宋代·司马光—江南佳丽地，人物自风流。青骨灵祠在，黄旗王气收。衣冠馀旧俗，歌颂乐贤侯。正恐还朝速，江山未遍游。《清平乐 泛舟》清代·杨芳灿—镜奁眉妩。湖水清如许。兰桨清风槐叶雨。好个秋光无主。兴阑欲泛归桡。隔溪渔子相招。一带藕华深处，夕阳人影红桥。《舜庙》明代·屈大均—虞帝时巡北岳还，翠华南驻雁门山。千秋玉殿临边起，万里龙髯出塞攀。雪尽滹沱穿大卤，云生句注失寒关。竹书多少龙鱼恨，空有皇英惨玉颜。《临江仙 次箫》近代·顾随—小草都含微笑。远山自写春容。碧波恰衬夕阳红。衣香人影，一阵落花风。不恨而今不见，三春盼到三冬。相思未必两心同。新词和就，弹泪托征鸿。《游清潭吕资益蟠谷绝·啜羹》宋代·刘过—香不求知色正青，青于九畹见飘零。山中若有离骚伴，痛饮吾知胜独醒。《和吴诚中感兴六十韵》元代·黄镇成—十载婴离乱，三灵紊纪纲。长雄尊武断，氛祲晦文昌。赤子还思汉，皇天只眷商。未能书痛哭，谁合传循良。边鄙时犹耸，污莱岁亦荒。餐芝怜绮季，采药羡嵇康。寂寞山林路，纷纭声利场。举杯浮月影，拔剑动星芒。沟垒连坚壁，樵苏远馈粮。盖藏空里巷，储偫尽仓箱。不获安吾圉，何由靖彼疆。感时怀栎社，辟地得榆乡。千里淹骐骥，高冈集凤凰。圃芳飞蛱蝶，波暖浴鸳鸯。岁久家山近，春深草木香。故人情独厚，老子兴尤长。濑钓狂如故，盘居乐不殃。开扉延竹径，展席荫茅堂。庚甲相先后，交游半在亡。忘形谐笑谑，好客谨迎将。桃李门墙暖，风云水石凉。悲歌增慷慨，远引迫仓惶。戍垒何曾撤，山家亦可伤。几时韬甲胄，何日返耕桑。涉世艰尝备，偷安愿少偿。斸云新迸笋，锄水欲抽秧。俯仰心犹壮，登临力尚彊。莺鸣晨唤友，蜂起午朝王。露蕊丹砂滴，风篁翠葆张。稻香收野碓，酒熟出邻墙。步屧穿林坞，扶筇度石梁。雪晴山屴崱，烟晚树苍茫。志可林泉遂，情难畎亩忘。巢居违猛鸷，陆处避怀襄。泪尽莱公竹，歌沉召伯棠。薰征思马葛，增秩想龚黄。狐逐令先虎，狼因用牧羊。关河连灌莽，郊甸厌糟糠。疑段蹄新凿，骅骝首独昂。十藏矜鼠腊，千仞覆蜣螂。上将专鈇钺，遗黎蹈火汤。同袍能邂逅，散策幸徜徉。田里无愁叹，乡邻不吊丧。探幽寻绝谷，穷睇陟崇冈。适野何烦骑，临流讵假航。绨袍安绮縠，粝食饫膏粱。玉糁调羹法，松花酿酒方。纻溪仙馆集，幞石帝庭光。野蓛罗珍馔，山花丽靓妆。星坛逢蓟子，云洞入刘郎。地僻观松鹤，天清远虎狼。绛霞匀醉脸，清露漱吟肠。自拟襟期素，那知鬓发苍。有尊开北海，无语问东方。圣主勤延访，山农觉散狂。集飞从渤澥，清浊辨行藏。连姻共村落，结屋傍林塘。石平多可坐，泉美总宜尝。荣名谢伊吕，笑傲学羲皇。微躯寄宇宙，行乐答清章。《和题毗陵荐福寺红梅》宋代·贺铸—一种梅生禅老家，屋檐古干恣鼓斜。诗人莫讶深红色，可胜寻常桃杏花。《秋日杂咏十首 其六》宋代·李光—沙路微行到懒窠，晚风斜日满烟萝。焚香坐久疑无路，忽见帆樯竹外过。《句 其十》宋代·王安国—江田百顷春风种，山果千株夜雨涵。《玉烛新 题李伯瞻一香图次韵》元代·许有壬—清风林下寺，爱三友联翩，世无能四。凌波仙子香魂散，此地是谁招此。万红千紫，惟＊弟梅兄二子。堪共领岁晚高寒，来成花部新史。佳人玉洁冰清，纵仿佛肌肤，异香难似。醉吟无次。花应笑，彼此消融渣滓。春空雁字。不带到、江南情思。还自笑，今日相看，袁家有姊。《玉楼春 其五 效白乐天体》宋代·辛弃疾—少年才把笙歌盏角戋}。夏日非长秋夜短。因他老病不相饶，把好心情都做懒。故人别后书来劝。乍可停杯强吃饭。云何相遇酒边时，却道达人须饮满。《资福训童行颂 其十一》宋代·释怀深—香积厨中好用心，五湖龙象在丛林。瞻星望月虽辛苦，须信因深果亦深。《中秋日送尔韬报最同舟至铺前溪泛月言别》明代·郭之奇—每旦情不惬，无那秋光嬲。忽闻长铗歌，归去当兹晓。溯流从一方，荷风穆清醥。漫将郭泰舟，一向冯车绕。苍蒹拂暮潮，层阴度轻鸟。余来君意舒，君去余心悄。何期百载心，暂折秋林杪。餐鱼厌鳄溪，望鸿思云表。云表有天逵，金台堪远眺。忆自金台来，旭日当空皦。陋彼燕宫筑，独与虞门绍。嗟予忝骏骨，况君真騕袅。行矣慎驱驰，勋节咸兹肇。使君宰天下，亦如烹鲜小。鸣琴不下堂，百里开纷纠。逐寇扫千妖，赈饥生万殍。凡此特两端，口碑垂亿兆。岂知至化源，所贵能无扰。黄山日巍峨，玉水时深窈。颜色留水山，胸期在缥缈。苦调托长吟，离月今宵皎。《夏日龙翔寺居即事寄崔侍御》唐代·喻凫—古刹一幡斜，吹门水过沙。数声钟里饭，双影树间茶。《石叟居》清代·全祖望—石窗通万山，石楼临绝谷。其北为翠碣，石叟所小筑。石叟有砚山，朝朝写蛾绿。何须千峰秀，只此一奉足。五马扺高州，旁午逢寒玉。嫣然一笑粲，会逢我所欲。陆郎郁林船，多载不为黩。又况叟不多，三五孤峰矗。遂成小洞天，微云淡枯木。仰看大者宫，俛临独者蜀。班班高丽盆，凝乳堪果腹。石存即叟存，下拜不嫌数。《送朱景行》宋代·吕颐浩—学士文章早擅名，大夫官业久驰声。暂分雷土三年政，伫看云衢万里程。顾我飘蓬非夙契，辱公倾盖若平生。寻踪曾醉姑苏酒，水远山长怆别情。《思君恩》唐代·令狐楚—小苑莺歌歇，长门蝶舞多。眼看春又去，翠辇不曾过。《水墨松石》唐代·方干—三世精能举世无，笔端狼藉见功夫。添来势逸阴崖黑，《南楼令》宋代·张炎—云冷未全开。檐冰雨冱苔。入花根、暖意先回。一夜绿房迎晓白，空忆遍、岭头梅。《高昌老翁行》明代·孙蕡—高昌老翁背隆然，黄须高鼻毛发拳。自言少小家幽燕，生长适值繁华年。出身从戎事西边，十七八九南营田。雕戈如云护中坚，流苏帐暖垂蜿蜒。三珠虎符谁喜悬，偏裨尽戴黄金蝉。军中无事惟游畋，锦袍白马青连钱。胡鹰一掣冲九天，鴐鹅酒血来连连。夜阑爱月醉不眠，众宾呼卢各争先。输筹唱饮开锦筵，美人照座红娟娟。凉州葡萄斗十千，金盘丹荔明珠圆。野驼之酥香不膻，争持宝刀夸割鲜。忽尔不乐心悁悁，琵琶催张凤凰弦。纤歌一曲清声传，华严天魔开采莲。美人起舞斗嫣妍，腰肢宛转飞花旋。玉钗斜横翠袖偏，春风徐来拂筵前。此时意气如熊虎，伯仲联翩享圭组。青云头上高楚楚，却笑旁人不好武。一朝零落来南土，白发萧萧守环堵。北风怒号朔雪舞，羊裘无温敝不补。人间俯仰成今古，老翁无乃独愁苦。霸陵将军旧征虏，青门秦侯亦开府，浮荣飘风何足数。《折枢密》宋代·岳珂—陕服之俗重于义。公家府谷，殆且百世，予不能知子友之兄弟。为谋而如己，交情之不替，亦足以见前修之志。《用晦宗侯偕赵脩甫刺史过访》明代·黎民表—病后何人思越吟，江楼尊酒惬追寻。王孙丽句能千首，豪客华筵直一金。隔岸烽烟邀举扇，西山凉月照披襟。文章千古应同调，谁道交情异浅深。《怀座主张宫保阳峰公》明代·黄廷用—忆昔陪芳宴，春云生□堂。从珍皆宅俊，赐醴出君王。倚鼎调兰气，联裾傍日光。金陵悬夕望，欲往限津梁。《夜听琵琶三首》唐代·羊士谔—掩抑危弦咽又通，朔云边月想朦胧。《咏新柳二首 其一》明代·徐桂—掩映朱楼荫曲池，霏微芳树早含滋。枝枝水畔才舒眼，叶叶风前乍展眉。未许漫天轻作絮，且教拂地有垂丝。征人远道那堪折，休共《梅花》笛里吹。《元宫词（一百三首）》明代·朱有燉—包髻团衫别样妆，东朝谒罢出宫墙。内中多有亲姨嫂，潜与交州百和香。《天全杂诗 其一》清代·胡延—昔闻徙阳地，亦是西南夷。蒟酱相如说，碉楼吕越知。未应夸广泽，且可界渝糜。牛马何曾富，徒劳八尉师。《赠贵溪安鲁鼎县丞》元代·危素—圣代恩波洽，明时礼乐兴。万方无战伐，多士尽飞腾。科第开贤路，芗溪得县丞。疲氓沾德泽，猾吏慑威棱。律令从兹举，奸凶庶有惩。昆虫无夭札，年谷毕丰登。百里民皆化，期年政可称。阳春嘘暖气，绝壑洁寒冰。问字多山客，求诗半野僧。皂雕风里射，瘦马雪中乘。把剑呼春酒，看书照夜灯。新词题越纸，窄袖剪吴绫。学问端无负，迁班自此升。江西危素氏，歌咏愧无能。《贫甚戏作绝句八首 其六》宋代·陆游—行遍天涯等断蓬，作诗博得一生穷。可怜老境萧萧梦，常在荒山破驿中。《偕剑川小丹走访怀柔春江月遂蒙导游红螺寺》当代·傅义—春花秋月忒有情，龙钟那容等闲度。欣闻红螺寺景佳，邀朋访友联袂去。及门森森碧万竿，耸立千尺蕃琅玕。翠径深幽红尘净，泠风一洗清肺肝。干青沟黄皮色复，模形遂名金镶玉。祇园豪侈地布金，佛土宁犹未免俗。抠衣折腰攀玉阶，长坡斜平尤崔嵬。殿前两株古银杏，雌雄分峙长相偕。雄株灿灿花千朵，雌株累累无花果。俨然齐眉敬如宾，兼容互补同婀娜。殿后迥立平顶松，如张天幕如云浓。更著巨藤附伟躯，夭矫回旋如盘龙。雷砰雨瀑不飞去，磊落岂肯潜其踪。密铺万颗紫玛瑙，竟令苍天为改容。应谢法雨匀沾濡，此处始得美如此。目迷神怡难尽言，擢尤媚吾主人耳。《浙江潮》宋代·陈杰—只道潮声落，潮来复有声。何当机事息，暂遣海门平。《校书戏成》宋代·曾几—旧时天禄校书郎，习气薰人老未忘。可笑当窗楮生面，却成宫额半涂黄。《出门》宋代·李复—静僻懒慢久，烦喧厌入耳。过客吐新谈，意况殊不美。火炎几车薪，难救一杯水。但坐问邻醅，余事莫挂齿。《拟古诗二十首 其五》明代·杨起元—海上三神山，虚无切太清。黄金装宫阙，白玉三重城。非丝复非竹，音响何泠泠。谁能为此曲，无乃安期生。凤凰舒羽仪，玄鹤集云亭。身世在何许，耳目殊音形。长跽谢仙翁，下界俱含情。何当三万里，随风送天声。《再和贺及甫领西清先生荐牍》宋代·程公许—功名壮节易华颠，扬簸翻羞糠秕前。老子炉锤无别巧，精粗良窳任天然。《送僧归护国寺》宋代·冯元—南宗开士共推贤，语默忘机合自然。上国经游云出岫，故山归去鹤冲天。舣舟却指灵溪岸，烹茗还资瀑布泉。宴坐草堂诸念息，只应馀习在诗篇。《元日次滦江中丞》明代·边贡—伏枕惊看岁又新，卧听街市响蹄轮。樽无白酒元因病，屋有青山不当贫。向晚云霞偏弄色，得时梅柳故争春。闭门可是甘肥遁，懒效东西南北人。《九日访张子直承出看花戏书学舍五首 其一》宋代·程颢—平日邀相见，过门又不逢。贪随看花伴，应笑我龙钟。《一丛花》宋代·佚名—晓来寒露滴疏桐。《茱萸茶》宋代·项安世—城郭千山隘，晨昏二气并。乍如冰底宿，忽似甑中行。蚯蚓方雄长，茱萸可扞城。龙团宁小忍，味味且同倾。《次韵陆务观编修新津遇雨不得登修觉山径过眉州三绝 其三》宋代·范成大—雨后蟆颐山色开，玻瓈江清已可杯。绿荷红芰香四合，又入芙蓉城里来。《杨时可作十诗以寄河间诗之所及非吾僚则吾友也因悉次其韵以和之又以其所以赠我者复赠时可作还字韵 其八》宋代·赵鼎臣—俗儒守一编，贱目则贵耳。不识古人书，岂识天下士。君看李长吉，可但州县已。异时凤来仪，故自阿阁起。《渔父词（六之六）》宋代·周紫芝—花姑溪上鹭鸶滩。辜负渔竿二十年。无可载，不抛官。携取全家去不难。《春雪》宋代·赵希桐—飞下瑶天整复斜，一翻馀冻损芳华。荒荒月晓三千界，漠漠烟寒十万家。柳外直疑先着絮，梅边浑似后开花。东风吹作巴江水，浩荡龙涛赴海涯。《次韵里人纾愤》宋代·陈著—浮生分付四休休，自谓眉閒绝点愁。鹤在鸡群空有志，鸿罹鱼网莫抽头。妄灾勿药终须喜，坎难维心底用忧。荣辱两忘饶落魄，何妨痛饮学巢囚。《点绛唇 美人鼻》明代·沈谦—篆袅金猊，妆成独坐怜清昼。下阶闲走。自摘青梅嗅。信断音沉，嚏是何人咒。分离久。总因谗口。教掩春衫袖。《夜泊庐陵》清代·魏之琇—岸险沙痕折，江空露气澄。荒鸡迎戍鼓，宿雁避渔镫。客梦随枫落，乡思对月凝。秋声殊可赋，此夜泊庐陵。《军中乐二十首有序 其三 战胜》明代·张元凯—云中不闭雁门关，减灶沉烽白日閒。蕃骑寇边三百万，单于仅以六骡还。《送林宪长朝觐》明代·吴琏—北台桓典车南行，五月六月秋霜横。穿窗透帘月皎皎，惊远惧迩雷轰轰。幽明万里献天子，黜陟一邦钦众情。眼底阴阳候调燮，普施霖雨济苍生。《寄周寺丞》宋代·李覯—我爱南丰宰，天资举措奇。上官如不怒，善政有谁知。赋役贫中减，鞭笞恶处施。邑人多未悟，去后始应思。《木兰花慢 芦花》清代·黄人—一般开与落，渔娃以外谁看？正响遍西风，千帆明灭，不是春幡。伊人欲呼何处？有小舟、撑出水天间。白露横江无际，一绳雁影初还。色香难著遣浪萍，风絮兴都阑。似快雪时晴，珠宫贝阙，加倍清寒。蓬窗篝灯拥被，尽白头、幽梦恋湖山。四面青枫红蓼，绚成秋色斓斑。《秋柳四首次渔洋山人韵 其二》清代·曹家达—丰姿袅娜感离霜，瘦尽秋怀水草塘。华发宫人还对镜，平头奴子怨提箱。白门枉自歌杨叛，汴水无情送晋王。閒恨閒愁都不惜，年年零落永丰坊。《寄友人》宋代·赵汝燧—口信传商贾，年前未得归。湘沅淹异县，日月老征衣。骚兴遍芳渚，旧栖闲钓矶。思君不可见，独自立斜晖。《三月三日雨作遣闷十绝句》宋代·杨万里—报答春光酒一卮？贫中无酒著春歁。作诗细与东风道，未必东风肯要诗。《赏花钓鱼应製》宋代·夏竦—上苑乘春启，奇花效祉新。连房红萼并，合干绿枝匀。翦献尊长乐，分颁宠辅臣。從游过水殿，凝跸近龙津。黼座临雕槛，文竿引翠纶。波香投桂饵，萍暖漾金鳞。湛露芳尊酒，钧天广乐陈。多欢千载遇，何以报严宸。《撷芳词 秋柝》清代·周贻繁—徵轮静。西风劲。一杯清醑浇愁兴。离怀弱。香衾薄。有何纷扰，为谁惊觉。柝。柝。柝。更筹永。银釭冷。欲眠无寐声声警。山城角。街檐落。鸣鸡相和，暮蛙频学。阁。阁。阁。《秋日书怀》宋代·王之道—到齐何日醉青州，久矣平原困督邮。避地未容行信步，汎江聊得卧安流。望穷落鹜千山晚，梦断惊飚万壑秋。安得尚方三尺剑，扫除骄寇献俘囚。《感秋二首用南津胡宪长趣驾韵 其二》明代·黄佐—淅淅秋风吹雨来，自怜樗散未须培。水边白鸟背人去，霞外青山待我回。抱病江湖长对酒，侧身天地数登台。故园只在扁舟上，三径黄花万树梅。《和蒲大受王园泛舟用文老韵》宋代·郭印—邑西屋连云，中有水竹居。和风纵轻楫，尚忆故年初。川光宛明媚，况乘春雨馀。临波一以照，飒飒鬓毛疏。《市朝》宋代·刘攽—市朝老去无希慕，枕簟秋来觉静便。何事连宵梦颠倒，犹应三世业攀缘。蛲虫饱足尸鬼健，尚寐翻令爱不眠。《参加国际朱熹学术讲座会有感·现代》冯友兰—白鹿薪传一代宗，流行直到海之东。何期千载檀香月，也照匡庐洞里风。《吴宫曲》清代·俞兆晟—馆娃春深昼寂寂，美人列坐弹瑶瑟。自裁白纻六铢衣，回雪流风侍君侧。清歌珠串袅入云，梁尘不动花缤纷。繁弦急管停复作，当筵催进泥金裙。军声殷殷来槜李，犀甲晶莹照秋水。破楚门东铁骑围，君王夜醉扶不起。《白纻歌》残事已非，洞庭渔唱雨霏霏。至今城上乌啼急，犹听吴娘夜捣衣。《如梦令 赠阌乡县酒贾》元代·谭处端—深爱贾公吉善。水云游历玄便。他日处无为，得得虎龙交战。交战。交战。丹结永除千变。《夜寻僧不遇（一作夜寻僧，僧游山未归）》唐代·于武陵—数歇度烟水，渐非尘俗间。泉声入秋寺，月色遍寒山。《观射柳赠陈佥卫琰》明代·管讷—将种传家属妙龄，端阳射柳在王庭。马看飞鞚如追电，箭讶离弦若迸星。度内等閒知中白，眼中端的肯撩青。含风细葛君恩赐，自笑吾侪字识丁。《潮平颂五章》明代·庞嵩—明明天子，嘉靖殷邦。率地普天，万方来王。北虏晨遁，倭奴夕襄。矧尔广潮，居国南乡。而抗车辙，臂若螗螂。明明天子，赫震厥怒。我有方文，我有召武。桓桓于征，阚如虓虎。歼厥渠魁，仍执丑虏。俾民突有烟，俾民室斯堵。海涛既清，京观峨峨。潮方既平，厥功孰多。予曰有奔奏，政清人和。予曰有奔奏，先驱震那。人亦有言，抚制惟烈。以峙其粻，戢寇有截。维我蔡公，炳先作哲。人亦有言，政在元戎。以逭其逋，以馁其锋。俾获就擒，实维蔡公。于惟蔡公，仁而有勇。缓带轻裘，不戁不竦。大憝既澄，群奸滋恐。谁则剥脂，谁则窃俸。言奏肤功，蕃锡斯宠。爰握政枢，爰司宪总。俾霖雨于八方，华夷一统。《赠臧文仲四首》宋代·陈造—青山玉所蕴，下此翠凤双。音含古韶濩，身非世文章。众羽不敢睨，谓是圣时祥。有人摩老眼，侧伫云路翔。《思佳客 送梅花与姊静仪，并柬是词》清代·张秀端—此是罗浮冰雪姿。暗香消息许君知。笑侬岁岁评花品，又到东风第一枝。供纸帐，映瑶卮。兰房清赏却相宜。夜来微醉银缸畔，疏影横斜好赋诗。《望日示康广宏》宋代·司马光—清晨三绿袍，罗拜北堂高。积善因前烈，余光及尔曹。勿矜从仕早，当念起家劳。修立皆由己，何人可佩刀。《鹧鸪天·金朝》元好问—拍塞车箱满载书。梁鸿元与世相疏。只缘携手成归计，不恨埋头屈壮图。苍玉研，古铜壶。坐看儿辈了耕锄。年年此日如川酒，千尺青松尽未枯。《满江红　怀子由作》宋代·苏轼—清颖东流，愁目断、孤帆明灭。宦游处、青山白浪，万重千叠。孤负当年林下意，对床夜雨听萧瑟。恨此生、长向别离中，添华发。一尊酒，黄河侧。无限事，从头说。相看恍如昨，许多年月。衣上旧痕馀苦泪，眉间喜气添黄色。便与君、池上觅残春，花如雪。《高阳台 伯兄听雨不寐元韵，与仲兄和之》近代·吕景蕙—静夜帘栊，薄寒庭院，罗衣不耐更深。乍断还连，料应洒遍花阴。孰教清漏添如许，一声声冷透诗心。到天明，无限廉纤，无限萧森。偶然试写巴山句，奈频番剪烛，苦未成吟。却忆横塘，荷衣零落难禁。小楼曾祝春无恙，润苍苔旧径堪寻。恨残更，尽力将愁，压上罗衾。《上留田行》两汉·佚名—里中有啼儿，似类亲父子。回车问啼儿，慷慨不可止。《至日寄都下故人二首 其二》明代·张羽（凤举）—至日今年更越西，京华遥望眼先迷。朝衣待曙悲新约，唫烛争寒忆旧题。檐外冰霜愁自痼，山阳烟雾喜同隮。宦途未暇沧洲远，何处浮云不定栖。《夏日同陈美用酌尹冲玄莲花帷二首 其一》明代·邓云霄—郭外园林集众芳，小溪穿竹绕横塘。花帷密簇千重锦，酒气微薰百和香。避世共耽泉石癖，闲身同寄水云乡。流莺缓唱杯徐转，夏日偏为我辈长。《再用韵答和者》宋代·卫宗武—依山构靖庐，虽陋亦可坐。幽林隔尘嚣，逦迤八九嶞。时来友高士，一岁知几过。野花薰醉醒，山鸟啼梦破。何莫菲真诠，岂为崇小果。颇喜仙侣稠，可使玄风播。道腴足隽永，世味等涕唾。谷神傥不死，造物何能奈。多君从我游，白云肯分卧。第嗟屋宅坏，殆类甑已堕。内炼怅莫成，服食其或可。伯阳丹鼎余，刀圭分赠我。《句 其三》宋代·杨琳—万叠远山青未了，一江流水意无穷。《燕京感怀 其四》明代·梁有誉—尘塞戈铤血未乾，龙庭烽火报长安。拟擒可汗先开幕，欲拜嫖姚更筑坛。青海月明胡马动，黄榆风急皂雕寒。材官羽骑多如雨，夜夜旄头倚剑看。《吴人郑速季入邺省兄中伯每谈倭寇之乱久而思归赋此以赠三首 其一》明代·谢榛—驱马来河朔，云愁故国赊。干戈身是赘，道路酒为家。海戍多归雁，江城几落花。白头弟兄在，急难复何嗟。《答尹春寰真定守》明代·孙继皋—书传上谷雁来时，落日中原慰所思。守借一麾更重镇，名高三辅望襜帷。忧边郡阁亲调饷，怀古军城不废诗。分虎画麟同日事，使君身自系安危。《和李雁湖晚春即事八首》宋代·吴泳—丰神玉雪更清温，胸次涵濡七泽吞。闻道晚年偏好易，手探月窟足天根。《閒居自遣》宋代·乐雷发—许由溪上小屠苏，红树苍山对一臞。白发功名惟剑在，青灯活计并锥无。谁言荆楚名奇士，却笑乾坤一腐儒。桐帽貂冠俱有分，寄言儿辈莫揶揄。《李坚甫净居杂题一十三首 其十三 北堂》宋代·文同—净居都葺了，馀地盖斯堂。不用栽萱草，无忧可得忘。《庚戌秋夜梦与甘泉先生讲有道者心无老少之异一句反覆不辍既觉是梦复梦诗云》明代·张天赋—有道心皆老少然，秋霄清梦见先生。画前本有无言易，不向梅花讲后天。《飞龙宴》宋代·苏小娘—炎炎暑气时，流光闪烁，闲扃深院。水阁凉亭，半开帘幕遥观。灼灼榴花吐艳。细雨洒、小荷香浅。树影竹影，清凉潇洒，枕簟摇纨扇。堪叹浮世忙如箭。对良辰欢乐，莫辞频劝。遇酒逢歌，恣情遂意迷恋。须信人生聚散。奈区区、利牵名绊。少年未倦。良天皓月金尊满。《寄妻父蒋先生四首 其二》明代·江源—养鹤亭前醉复醒，鬓毛都白眼青青。喜公万事从来足，何事区区半子情。《猗兰秋思三首》宋代·方回—老子今年忽不贫，价方玉佩有兰纫。一枝半朵悬衣带，肯羡腰间大羽人。《晚对西窗》明代·石宝—赭云留照窗绡赤，煖透山房梅夜实。梁间栖燕语未休，石上龙池翠如溢。山人有兴酒满尊，旋扫花阶待月出。《张二丈画马送予出塞诗以酬之》明代·屈大均—我栖罗浮四百峰，十年学道师老龙。忽睹扶桑上红日，真人飞出药珠宫。迩来剑得白猿术，登台尝舞双芙蓉。清泉白石心已厌，慷慨欲游关塞中。怜君少小事游侠，智勇深沉慕荆聂。悲来每叩玉壶歌，酒酣频向南山猎。平生画出真骅骝，将寻天子昆崙丘。万里风沙开缟素，千群汗血骋王侯。今朝闻我天山去，停杯不觉泪如雨。可怜陌上握别时，桃花乱落黄鹂语。黄鹂睍睆不堪听，离家去国怨孤征。白草连天过鹿碛，黄云蔽日向龙庭。不是摩腾取贝叶，将同介子持长樱。叹君五十无知己，黄金散尽惭妻子。不能杖剑远相从，猿肱燕颔徒为尔。空将秃笔扫龙媒，送我直上单于台。神骏已居曹霸上，鹰腾肯让卫青才。纷纷世上皆凡马，如此骐驎空冀野。为君携出玉门关，戎王应奉千金价。秋夜悬军瀚海西，哀笳吹月马频嘶。此时思尔茅堂里，赋就铙歌待客归。《玉楼春（许运干生辰）》宋代·杨无咎—朱帘碧瓦干云际。占尽潇滩形势地。傍墙人唤状元家，想见华堂融瑞气。《饯用晦侄南安令 其一》宋代·赵汝腾—尔宦神皋日，搢绅无间言。勇怀南邑绶，为便北堂萱。侍讲鸾栖旧，端明棠荫存。时能挹前辈，为政有根源。《新春即事二首》宋代·胡寅—竹爆腊寒尽，桃符春事来。和风已披拂，暖日便徘徊。曳杖閒挑菜，攀枝齼摘梅。太牢虽有味，岂必胜登台。《偈颂七十六首》宋代·释师观—五日上堂，朝朝入室。三八念诵，丛林规式。美食不中饱人吃。《送季明府赴太平粹》宋代·戴复古—庭闱定省外，都是坐厅时。尽日身无倦，对天心不欺。县花潘岳赋，池草惠连诗。磨取九峰石，刊成德政碑。《文殊院》清代·蒋超—紫玉屏风敬佛筵，诸峰如笏上青天。偶来山寺空无主，惊起白猿松际眠。《二府少峰江先生同令弟章山哭其季方文厓上舍得诗二首示及索和赋此 其一》明代·朱浙—远道音尘定是非，西原空切脊令悲。浮生鼎鼎只如此，合眼时时还见之。青草池塘幽梦断，紫荆风雨暮阴移。人情一别消魂后，轻易繁霜入鬓丝。《已亥杂诗 69》清代·龚自珍—吾祖平生好孟坚，丹黄郑重万珠圆。不才窃比刘公是，请肄班香再十年。《鹧鸪天 其一 春日游》当代·黄绮—愁尽边城久住佳。年来无绪费词华。漫歌春日永无涯。野店莺残千树雨，片帆风暖一溪花。闲行思酒帽檐斜。《颂古》宋代·释慧空—说似一物则不中，个是南岳让和尚。东山早曾与麼来，带累同行俱喫棒。《六言春日作》当代·卢青山—随散随来春雾，乍开乍合山林。坐到侵霜明月，更深只有蛙鸣。《颂古九十八首 其一》宋代·释印肃—周匝无馀不著言，未离竺国意光圆。廓然无圣谁饶舌，万古腾辉世莫传。《灵岩访吴王遗迹有感》当代·余菊庵—破越归来后，穷奢拒谏臣。岂知奉承者，却是卧薪人。《成化庚子岁长至后八日余偕冯秋官佩之过同寅邵文敬第夜坐联句八首俱借韵走笔 其一》明代·江源—枉屈高轩晚亦宜，三人相对话睽离。不须投辖情逾好，且共篝灯坐少迟。得句总输陶谢逸，迍名不避阮嵇疑。相逢屈指违三月，拭目看君学更奇。《出山 其二》明代·韩日缵—林居懒性正相宜，况复高堂鬓似丝。欣际乾坤新定位，敢将丘壑傲清时。阿谁径竹频供笋，无奈庭荆故恋枝。欲去踌躇千万绪，深情惟有白云知。《送谢希孟归黄岩四首》宋代·陈傅良—累觞以为欢，班荆以为仪。交际贵如此，勿使至意亏。颇常怪小雅，鹿鸣至鱼丽。宾主礼百拜，六经似支离。《逢故人夜饮话旧》元代·韩奕—风色萧萧木落天，故人解后会尊前。青灯照影冷清夜，白发听歌感少年。身未死前惟别苦，难相忘处是情牵。不因世故身亲见，肯信人言海变田。《读陶诗》清代·柯振岳—天地有元气，而无远作痕。作诗尚雕琢，真意竟何存。陶公五字诗，独得风雅源。高妙出自然，言外复有言。《将之豫章别葆光先生》宋代·张坚—西山唤我陪轻举，上馆留君养大远。莫起世间离别念，他年相见两童颜。《和酬子中舍人》宋代·杨杰—待次归来偃月城，邻公笑我拙谋生。藏书有穴期传世，负郭无田不问耕。朝市风波谁弄险，江湖鱼鸟自忘情。吴门建第君何晚，水阁山斋到便成。《侍御苏君按滇中赋得五言八韵送之》明代·王世贞—高帝何神武，魋编悉内臣。狎闻骢马使，时祀碧鸡神。自尔輶轩发，能开象魏新。坐令骄帅摄，行得悍王驯。斧划昆明曙，鞭回僰爨春。片言摇地轴，尺疏动星辰。蛮府音从革，奚囊句尽珍。清朝揆地好，不必问埋轮。《听琴篇》明代·王慎中—昔传子春技，弹丝圣入耳。一曲作人情，七弦发妙理。美人携琴升我床，闲心敏手亦如此。弄奇赴会若有神，朱绳玉轸临风倚。始作怀沙纵九歌，却调哀郢伤千里。卑张应节发清商，促越更趋引流徵。楚水看流㩎指间，江风忽奏挥弦里。栖鸟知声中夜翔，潜鱼激响凌波起。四郊陨叶纷纷下，浮云辞天月在野。瑶徽半拂复中操，宫声少间羽声写。山鬼依微薜荔裳，宓妃窈窕螭蜺驾。旧闻骚些已潸潸，对此离忧遂不堪。本听幽音容易感，复兼放迹自曾谙。姱志千秋同夏沔，愁心一夕到湘潭。恨恨怀荃零泪雨，沾襟不为雍门谈。《直讲纪咏 其十一》明代·陈子壮—尊俎无能劝一筹，兼资章句备宸猷。讲规刻日中书派，文牒分忙部吏投。《颂一百则》宋代·释重顯—凛凛孤风不自夸，端居寰海定龙蛇。大中天子曾轻触，三度亲遭弄爪牙。《再用韵谢王簿来诗褒借过当之意》宋代·虞俦—黄妳朝千卷，书灯夜一龛。玄文今尚白，袍色故应蓝。簿领聊尔耳，朝班行矣参。惊雷虽破柱，午寝不妨酣。《走笔赠刘生思肯三首 其一》明代·王夫之—故园枝叶记君家，兄弟风流竞笔花。汎宅五湖君自远，相逢犹幸在长沙。《三国门。王表》唐代·周昙—王表闻声莫见身，吴中敬事甚君亲。《华员外改南司马部分韵》明代·王世贞—华君自返苏门啸，垂白公车待明诏。司农榷税力不任，愿得閒曹寄渔钓。朝游采石访李白，夕向金陵歌谢眺。长安冠盖者谁子，珥玉纡朱互矜耀。龙颔欲结千岁穴，青春已随东去曜。鹓雏高逝腐鼠嚇，鹪鹩卑栖黄鹄笑。君家学士亦如此，碧山焚鱼尚年少。《送周司寇廷玉献绩赴阙三首 其三》明代·倪谦—几年宪部总刑章，此日朝天促去装。只以宽仁辅尧舜，肯为刻覈事申商。九重入觐当清晓，一叶惊秋送早凉。昨对紫垣瞻北极，泰阶两两正腾光。《陈莹中居合浦余在湘山三首寄之 其二》宋代·释德洪—海门何啻千里，行人替我生愁。远尔妄生分别，阎浮等是一沤。《挽黔阳吴芥舟明府 其十四》明代·成鹫—花开正值落花辰，底事无成却有因。因咽未应长废食，重来须记劝餐人。《滑州罢为白马县舍弟司法省归寄此诗》宋代·刘攽—散军收棨戟，改邑壮三畿。太守朝行在，诸曹自免归。大河终北注，旅雁独南飞。迟尔宽相忆，他时信息稀。《朝堂斋宿》宋代·梅尧臣—玉属陪祠日，宫庐寓宿时。钟来建章远，月过羽林迟。寒入青绫被，风牵翠凤旗。贾生谁复召，安问鬼神为。《晚自神扶岩归新江口》明代·区怀瑞—出谷未十里，乱流应几湾。暗泉纷咽石，斜日远衔山。径仄疑无路，林深早闭关。如何幽赏客，松暝不知还。《山寺》清代·戴亨—古寺翠烟深，日入空山静。渔火隔溪明，寒松落疏磬。《方广圣灯次敬夫韵》宋代·林用中—灯长三世火长明，千里遗踪子细寻。自是神光能永夜，不妨金偈更降心。《夜坐成诗二章 其一》清代·姚燮—密林罨高月，园径生古幽。露萤下依草，风过时一流。万籁不可辨，槭槭闻四周。无端若相触，意往增百忧。六合邈无涘，一纵谁能收？《旱行》明代·郑明选—鸡鸣客下床，出门天未曙。山黑不见人，但闻马蹄去。《生生园十咏 其三 悠然阁》明代·陈恭尹—尽道桑田改，宁谙夜壑移。云收天寂寂，门掩日迟迟。有色花当阁，无声水满池。从来真妄理，只是酒杯知。《中秋夜月》宋代·黄庶—人间共赏中秋月，酒社诗家意味长。天上必应霜露早，桂丛凋尽饱青光。《梦张岳州》明代·石宝—绿苔满地明如锦，共向溪西石阁吟。一掉好风人未散，梦回凉月正沉沉。《浣溪沙 其六 和梦窗》近代·俞平伯—绀碧云衣动玉楼。凭肩絮语甚閒愁。前宵蓬海试冰游。红烛酣春曾几日，迎凉星火渐西流。藕花风冷饯残秋。《示仲郎初冠》明代·张国维—今辰今醮汝，弱植正须培。式玉成人始，盍簪长者来。缃囊千古业，雪案九重媒。珍重康成训，深思应迈回。《初寒》清代·沈彩—残菊犹存一两丫，清霜淡驻画檐牙。蝶惊年冷难依草，蝇恋微温易入茶。呵镜白云初滴雨，卷帘红叶故如花。晓来不觉肌生粟，半臂妆成换縠纱。《王母庙》唐代·吴融—鸾龙一夜降昆丘，遗庙千年枕碧流。《今岁六月望後一日立秋故比常年凉意差早》宋代·陆游—九衢车马困炎曦，正是山中散发时。秋近梧桐已摇落，阴生蟋蟀最先知。稻陂水白宁忧旱？灶突烟青幸续炊。谁谓吾庐太岑寂，茶瓜亦有野人期。《次韵奉答李方伯介轩潮连见寄 其一》明代·陈献章—姓名秋榜忝同乡，四十年来守故常。拄地撑天吾亦有，一茎青玉过眉长。《饯盛影则教授》宋代·林景熙—空明仙人朝帝所，跨鹤凌虚堕霜羽。洞中石髓流不乾，圣泉写入君肺腑。潘江陆海一目尽，自提修绠汲千古。碧芹水泠涵夜灯，丹凤山空鸣晓鼓。有时白战风骚场，小巫见之缩双股。饭虽不足仁义腴，墙阴老荠羹春苦。丈夫出处各有道，天地网常要撑拄。俗吏惟知骋刀笔，腐儒亦或拘训诂。云雾窗寒森宝书，广文袖有修月斧。离亭酒短秋帆开，雁荡峰前桂花雨。《杂赋》宋代·陆游—出门信步作闲游，野庙村坊到处留。每伴樵夫尝半舍，更随牧竖采沿沟。《军中苦乐谣 其一 》元代·周霆震—半臂缠腰帽卷毡，剪裙荷叶腿齐编。市西桥外看屠狗，笑掷并刀赌酒钱。《大雨后湖上有感》宋代·吴芾—拟为红蕖棹绿波，那知一夜作霶。风狂俄失云中树，雨涨全无水面荷。寻壑胜游先自减，泛湖乐事又多磨。老怀自度无閒处，且向尊前强笑歌。《偈颂八十七首》宋代·释慧开—遇缘即宗云从龙，随处作主风从虎，大地撮来无寸土。倒岳倾湫，兴云致雨。《喜王六同宿》唐代·张籍—十八年来恨别离，唯同一宿咏新诗。《用常甫元韵寄彭泽曾移忠》宋代·孔平仲—清秋古邑气象开，健令曳组从南来。渊明已往狄公死，继有贤者荒山隈。九江安流息骇浪，百里和气迎新雷。积年逋事一朝决，落笔翩翩何快哉。幽潜曲折皆照见，正以宝鉴悬高台。古称岂弟民父母，君视百姓犹婴孩。近来俗吏狃文法，往往习尚以利回。惟君用心知自性，造次所发皆矜哀。政成讼简当暇日，间或吟诗持酒杯。言辞泠泠韵不俗，识子眉宇无纤埃。长篇示我已踰月，诗债甚久烦君催。我如荒田废耕垦，嘉谷不植岁且灾。为君游顽揠枯槁，满把所收惟草莱。金山万丈绝梯级，手聚沙砾空成堆。龙鳞难攀徒自苦，狗尾强续良可咍。想君风采方引领，忽见溯浪停高桅。迎门倒履喜如沃，相与一笑倾新醅。曹亭孤峙眺回远，杖策共寻幽磴苔。诸峰积雪倚天白，此处酬唱须清才。老鸡爪嘴未易犯，敛翅避子甘低徊。《冬夜读史有感二十首 其十二》近代·连横—瓜分惨祸痛波兰，犹太非洲一例看。黄种崛强箸可借，黑奴压制网难宽。和戎铸约金钱涸，灭国新潮铁血寒。眼看列强心逐逐，同胞无告尽南冠。《与谢三学士》宋代·欧阳修—寻芳长恨见花迟，岂意看花独后期。试藉落英聊共醉，为怜残萼更攀枝。清香肯以无人减，幽艳惟应有蝶知。开谢两堪成怅望，伤春不到柳丝时。《别诸公往辽阳》明代·释函可—一秋良可过，镇日共盘桓。谈寂霜犹堕，诗成月每残。开怀偏有限，握别恨无端。不出郑图外，关河各自寒。《雨雪》唐代·皇甫冉—风沙悲久戍，雨雪更劳师。绝漠无人境，将军苦战时。《雨中为子苾求药时拟游湖》近代·程千帆—转烛飘蓬损少年，相思相对雪盈颠。酸辛避死曾无地，怅望来书每各天。好雨渐催山翠活，良方从乞宿疴蠲。行春莫怕欹危步，袖底东湖绝可怜。《杂咏十首酬汪镇卿 其六》宋代·林景熙—青莲不堕劫，金鼎能回枯。吾道寄流水，此外何所须。岂不念百年，奄忽归丘墟。生死同昼夜，逆天讵敢居。异端纷溺人，微此吾其鱼。《朝阳岩奉饯钱邢二使君》明代·顾璘—水府攀跻险，云房结构重。晴筵移瓮蚁，胜侣得人龙。古刻曾谁在，今游不易逢。黄昏仍秉烛，明发有离踪。《范文正祠》清代·弘历—文正本苏人，故山祠宇新。千秋传树业，一节美敦伦。魏国真知巳，夷维转后尘。天平森翠笏，正色立朝身。《五泄山三学院十题 其六 石门》宋代·释咸润—双峰起云际，髣髴五侯门。烟霞锁不开，曾无车马奔。《扬州怀古 其二》清代·宗稷辰—春逗珠陂冻已消，青山残雪气清寥。八仙种子还称李，万卷楼居旧姓萧。梅岭衣冠藏碧血，草堂弦管泣冰绡。卖花沽酒东原老，吾爱吾宗见地超。《辛卯王春试笔用诸子立春联句韵》当代·张月宇—九野严寒万类酲，忽闻险涧破冰声。青开柳眼三分意，红绽桃腮一脉情。春事惯随莺啭曲，画粱新待燕修盟。堪欣原上离离草，几度风前死后生。《水龙吟·少年闻说京华》宋代·阎苍舒—少年闻说京华，上元景色烘睛昼。朱输画毂，雕鞍玉勒，九衢争骤。春满鳌山，夜沉陆海，一天星斗。正红球过了，鸣鞘声断，回莺驭、钧天奏。《和咏物诗十首 其一 雁字》明代·卢龙云—巨灵何事辄书空，却是奎章出紫宫。鸟迹印来千里外，龙文挥就五云中。数行飞雾毫犹湿，几点凌烟势自雄。共讶天庭初布诏，仰观成画万方同。《题智严师蟛蟹图》明代·成鹫—严公写蟛蟹，能事颇自得。着意不着意，用墨不用墨。游心入细微，落笔无痕迹。去岁下匡庐，今年返韶石。市朝知姓名，远近纷求索。挥手入丹霞，相逢同作客。问客何所长，问客何所癖。客亦无所长，客亦无所癖。自言写蟛蟹，变化不可测。留心三十年，精思废寝食。直到手忘手，方能格出格。我闻严公言，将信将疑惑。涤我狼尾毫，拂我鹅溪帛。严公无留难，严公无吝惜。为我作车螯，点缀枯芦荻。须臾爪甲生，横行无顺逆。海底黑波斯，跃跃上墙壁。严公洵好道，悟取空中色。胎卵与湿化，钜细宁拣择。何妨写大鱼，化作垂云翼。《次韵和酬》宋代·释契嵩—涧北夜依禅舍宿，峰南今访讲师堂。初行松路爱清晓，及过石桥闻异香。日色煖烘诸壑净，晴岚翠泼几峰光。道标尚客何高趣，更饮吾曹柏叶汤。《寿大理陈少卿母九十》明代·吴俨—不在山间与水边，女中亦自有神仙。种桃直待三千岁，屈指才过九十年。嫁日旧衣何太窄，满头黑发尚依然。白云似解贤郎意，片片飞来棘寺前。《覆额》明代·屈大均—覆额兰云渐欲长，未簪花朵髻先香。芙蓉结子何须早，且为佳人一拒霜。《重九（二首）》明代·朴隐禅师—驰驱逢九日，牢落是今朝。故旧俱沦丧，人情转寂寥。把菊难为醉，囊萸兴自消。江乡独无赖，风雨暗萧萧。《吴用潜侍御招饮西畴观妓》明代·张萱—寻芳结伴涉西畴，径曲桥横水木幽。晔晔采芝同角里，翩翩挹袖有浮丘。影娥花下天开镜，度曲风前人倚楼。见说追锋今已驾，桂丛不用赋淹留。《赠仁王讲师达上人》元代·萨都剌—香山居士美如玉，亭亭秋水开芙蓉。承恩长揖紫宸殿，飞锡遥挂乌石峰。散花天女绕经阁，出海神龙闻讲钟。攒眉入社笑陶令，载酒三生石上逢。《蔡学士挽词 其四》宋代·徐积—且止明旌住，玄堂即闭关。素丝蒙柩往，白垩洗车还。身后千诗在，生前万事閒。松陵哀怨客，来吊自湖山。《上十八滩》明代·林光—逆境甘心不作难，南风终见北风还。昨宵篷底茶园梦，今日扁舟十八滩。《叶夷中屡以书求予记敬斋予往年尝为亲旧为记》宋代·张栻—聪明用处翻多暗，机巧萌时正自痴。若识圣门持敬味，临深履薄更何之。《和万元亨舍人送芡实》宋代·虞俦—吴兴鱼稻乡，来视刺史印。适丁饥馑后，仓廪无馀蕴。当馈下不嚥，宁望馔中雋。年来稻如云，便觉摇其吻。丰年百物熟，天意毋宁靳。郡候有佳惠，芡实粲光润。东山愿不违，南荡居其近。此物旧知名，采撷手自引。剖蚌讶珠还，泣蛟疑泪迸。软温新剥肉，饤饾初尝醖。遗我水之滨，此意君其问。《过狄仁杰墓·金朝》杨果—牝鸡声里紫宸寒，神器都归窃弄间。一语唤回鹦鹉梦，九霄夺得凤雏还。荒坟寂寞临官道，清节孤高重泰山。为问模棱苏相国，当时相见果何颜？《台阳笔记题词》清代·刘辉—海外归来解战袍，南游到处任逍遥。临风快读琳琅句，棠荫争传德政高。《送赵正甫孙相湘阴》宋代·赵汝回—行舟何所有，新酒满瓷瓶。若使三闾饮，终应一念醒。官卑掌苗籍，吟苦掩松厅。清梦如湘水，遥通春草亭。《秋雨初晴园林即景》清代·弘历—雨洗高空净，云依远岫还。气将人共爽，心与物皆閒。蝉噪犹思暑，林稀欲漏山。波光接天色，含素一般般。《题刘英竹 其二》明代·杨士奇—湘灵动云根，散作霏霏雨。湿重翡翠毛，凉浸珊瑚树。《琵琶湖上忆诗僧》近代·罗元贞—怜君亦是多情种，甘为秋波掷盛年。此日人琴俱寂寞，不堪湖上听啼鹃。《夜六首 其五》当代·崔荣江—帘卷泠风落玉尘，中宵孤烛滴愁人。欲残红蜡灯花小，往事憧憧看不真。《丑奴儿》宋代·宋先生—因师传说朝元理，昼夜功勤。炼煅成真。偷得阴阳共半斤。《四时吟三五七言 其四》明代·胡俨—枫叶干，菊枝残。山林已摇落，霜露不胜寒。东风传得春消息，一树梅花雪里看。《游南山憩山下人家和人韵》元代·赵孟頫—驱马南山阳，下马望绝巘。解衣坐盘桓，言就蓬庐偃。非无攀援力，兴尽自应返。天高暄风息，木落岁华晚。势阻乏遐观，趣得心自远。不有君子词，何用抒缱绻。《过渊明故居》宋代·李纲—舍棹湓浦城，税驾柴桑里。缅怀靖节翁，衡宇兹避世。乞食虽甚贫，折腰肯为米。陶然傲羲皇，独得醉中意。三径不愿馀，五斗聊自诔。优游晋宋间，俯仰无可愧。若人骨已朽，凛凛有生气。斜川尚环流，层城亦秀峙。如何高世士，庙貌乃颓圮。谁将一觞酒，荐此菊与杞。朗咏归来辞，感叹成坐起。《陈鲁南学士自山东寄遁志十绝和之 其九》明代·顾璘—江动新林浦，天垂大石峰。四围山万点，云海濯夫容。《雨霁》宋代·张耒—丰隆故犯青冥上，列缺应逢返照还。楼外细蟾呈窈窕，枝间少女故徘徊。《荥阳古槐·金朝》赵秉文—荥阳县东千占槐，人言曾见汉朝来。不知几觉南柯梦，直至如今唤不回。《挽李封君》明代·邵宝—嘉定功馀泮水波，华阳规诲复谁多。承休合有台衡者，节惠其如窀穸何。江树影连巴国字，澧兰香入楚人歌。司空勋业旂常在，应与先生永不磨。《多丽》清代·蒋士铨—傍湖山，小坐谁家闺秀。映罗衫芭蕉几叶，宛如春水新绉。似周昉图中仕女，当初花下相逅顾。盼娇儿，提戈取印阿，侯伶俐伴侬前后。举玉指，轻扶蝉鬓，生怕金钗溜。还恐是，传神织手，自家描旧。是剪出，春云态度，堆成裙带衫袖。费绿窗功夫几许，打稿评量肥与瘦。错彩盘金，雕文纂组，付他小婢街头售。也只似，才人卖赋，流落风尘走。伤心者，一分聪慧，一分僝僽。《梅花百咏 其七十 形而下》明代·李江—碾碎冰光洗九垓，十年谁寄一枝梅。玉奴手上诗情好，野叟岩中春意回。花落不惊新梦寐，霜寒正结旧根荄。可怜杨柳无风韵，却假天花做出来。《题崆峒拱寿图寿林文华先生母》明代·黄仲昭—云路双丹凤，慈闱献寿觥。养分天禄厚，舞著锦衣轻。南极乘云降，崆峒驾鹤迎。华筵申颂祷，同看海尘生。《题耕织图二十四首奉懿旨撰 其五 五月》元代·赵孟頫—仲夏苦雨乾，二麦先后熟。南风吹陇亩，惠气散清淑。是为农夫庆，所望实其腹。沽酒醉比邻，语笑声满屋。纷然收穫罢，高廪起相属。有周成王业，后稷播百谷。皇天贻来牟，长世自兹卜。愿言仍岁稔，四海尽蒙福。《夜宿景山学斋》清代·梁章钜—天外鸦声渡苑墙，千林晚景送斜阳。云光乍与山颜紫，霜意犹容瓦色黄。窥户月华连北极，隔棂虫响尽东箱。沧江青琐俱无著，漫听西风玉漏长。《新编系列剧《天龙八部》 第七卷八首 其一》当代·杨启宇—背靠冰山与火山，君侯自负手遮天。玄衣皂裤墨茶镜，更取乌金铸黑冠。《初夏偶成》明代·张简—清风度虚阁，飞花集罗帏。方欣昼晷永，不觉春光归。鸣琴发逸响，嘉树含清辉。幽情多默悟，淡景宁相违。览书感澄寂，独闭南斋扉。《春日雨中即事》元代·王翰—京洛繁华事已违，怀人竟日掩空扉。望迷楚岫闻啼鴂，思入秦川怨落晖。野馆萧条芳草合，寒江寂寞暮云飞。落花片片随流水，惆怅关河泪满衣。《南中怀友生》唐代·栖蟾—荔枝江上立，望北几思量。隔海无书札，前年在汉阳。《秋日美峪至保安道中望居庸有感口占三绝 其一》明代·韩雍—居庸山北忆山南，满眼西风泪未乾。道路相将三百里，举头不得见长安。《题东屿书房》宋代·朱熹—书房在东屿，编简乱抽寻。曙色千山晓，寒灯午夜深。江湖勤会面，坐卧独观心。秋浦瓜期近，何当寄此吟。《赋得编桥渡蚁得元字五言八韵》清代·陈奎—公序蜗庐伏，传胪庆状元。编桥资折竹，渡蚁救倾盆。念恰关心切，功真以手援。术能全蛾子，庇合藉龙孙。芥泛舟无异，苔封垤尚存。安排成雁齿，依附等蜂屯。架槛同开网，衔珠解报恩。声名题虎榜，竟作雁行论。《送介翁兄自扬州还南城》宋代·罗公升—声满对松县，功成浮海船。去随骑鹤侣，归访擘鳞仙。马首吟情溢，鸳屏别梦牵。相思不惮暑，计日话灯前。《秋日馆中述怀》清代·刘曰萼—秋树人家水郭烟，高原乐事自年年。一镫梦雨初闻叶，八月飞花正采棉。御岁那抛新白纻，谋生只办旧青毡。早知苏季夸金印，不换城南二顷田。《庚辰六月陪谨斋准轩雅山游西禅超师院以柳诗》宋代·黎廷瑞—小憩西禅床，谢绝半日暑。白云怜倦客，清阴覆停午。嫋嫋陂上风，沉沉竹间雨。幽幽一室虚，昵昵群叶语。冥搜得奇憩，熟寐透淳古。九衢喧野马，万喙争腐鼠。谁能大槐根，摆落半柯土。浮生得今辰，幽期况兹宇。延缘欲忘归，落日斋堂鼓。《磉石》宋代·释绍昙—鎚凿工夫见十全，润时知雨玉余温。看渠负载擎天柱，个个无非硬脚跟。《破虏凯歌二十四首》宋代·周麟之—每率群胡共打围，防奸惟许属鞬随。一朝醉卧隋堤曲，众箭攒胸死不知。《画鹰》清代·刘震—李君知我善苦吟，图画示我开胸襟。芳春烂漫忽如扫，悄然动我三秋心。阴森一树龙夭矫，尺寸行间千尺杳。千尺高柯立鸷鸟，笔洗秋空天色老。霜翎如剑自无敌，集者欲飞飞者击。庭中花木雀倒窥，过眼一飞如箭激。男儿意气敌万人，安能刺促老此身。《题玉湾李大章午风亭》明代·吴与弼—贱迹何劳纪，名园自足扬。午风新气象，乔木旧辉光。德义声猷远，诗书兴绪长。经过时有赋，题向郑公乡。《送吕冲之司谏使北》宋代·梅尧臣—虏人多窃朝廷礼，译者交传应对辞。羊酪调羹尊汉使，氈堂举酒见阏氏。曚曚白日穿云出，漭漭黄沙作雾吹。知去燕京几千里，胡笳乱动月明时。《所思》明代·郑学醇—谁不荣轩冕，吾生分薜萝。壮心凭酒尽，世事得愁多。驻屐看云落，支颐听鸟歌。所思人不到，随意盻庭柯。《晚春》宋代·范成大—好事怜春老，无愁耐日长。炉烟惊扇影，酒面舞花光。照水云容懒，移床竹意凉。更烦红槿帽，促拍打山香。《寄牟畅圃》清代·邹儒—白发生青镜，闲居幽兴饶。春潮不满岸，夜雨忽平桥。偶醉辄中圣，长歌或近骚。故人成久别，花发拟相招。《和渊明饮酒二十首 其十七·金朝》赵秉文—渊明虽不仕，爱此北窗风。曲肱枕书卧，乐亦在其中。时持一杯酒，赖此齐穷通。大笑杯中蛇，晚矣悟雕弓。《杂曲歌辞。急乐世》唐代·白居易—正抽碧线绣红罗，忽听黄莺敛翠蛾。《躬耕有感》当代·程坚甫—躬耕真个悔归迟，半世羁游厌路歧。南郭先生能食禄，西山半叟但吟诗。不妨晨起随鸡唤，无复宵行动犬疑。疾苦未除惟有咳，那将残喘付庸医。《重经惠济寺》近代·俞律—去去流光似水倾，回头两世死生情。閒云野寺门无路，败叶荒阶僧不名。失主归尨仰天吠，老农与雀为粮争。山间几度问相识，惟有西风撼地鸣。《乙酉元日游长春宫奚真人所居之地雕砌文礎皆》宋代·罗公升—元日能关一日开，解鞍杖策访云端。树冲剑气千秋老，泉遇松声六月寒。朝市未妨閒野乐，山村犹恨世途难。凄凉龙德宫中石，装点琳宫处道冠。《陌上花八首》宋代·晁补之—陌上偷来为看花，饶声鹦鹉莫夭斜。犊车缓缓随芳草，不去桃源阿母家。《看梅绝句》宋代·陆游—梅花宜寒更宜阴，摩挲拄杖过溪寻。幽香著人索管领，不信如今铁石心。《游虎丘》宋代·卢宾—相期到虎丘，出郭始乘舟。旷野云山路，平原水国秋。客心还未喜，木叶已先愁。那得真僧在，重教石点头。《叠翠岩三首 其一·金朝》赵秉文—枯蘖似黔突，断崖如削瓜。林深自风雨，地古更烟霞。脚力行将尽，云山殊未涯。试穷千里目，直北际龙沙。《小秦王 其二》当代·蔡淑萍—毡舍如星牧草青，牛羊扬首送车行。草原亘古无人识，却道佳名号“国营。”《秋晚登楼望南江入始兴郡路》唐代·张九龄—潦收沙衍出，霜降天宇晶。伏槛一长眺，津途多远情。思来江山外，望尽烟云生。滔滔不自辨，役役且何成。我来飒衰鬓，孰云飘华缨。枥马苦踡跼，笼禽念遐征。岁阴向晼晚，日夕空屏营。物生贵得性，身累由近名。内顾觉今是，追叹何时平。《朔日》明代·李梦阳—朔日悲风起，空除落叶平。犹闻砧杵急，巳复剪刀鸣。一夜传霜箭，黄云满塞城。《题岐阳郑彦林家藏五马出浴图》明代·王恭—天皇雪消冰始开，天寒赐浴皆龙媒。奚官剪拂荷君宠，为惜流沙大苑种。房精夜照荣河水，灵物蜿蜒尽飞起。春雷十日绕龙池，赤骠骅骝电光里。唐家天上宴连枝，花萼楼前初鞴时。红缨并逐仪鸾去，七旒双旌何足奇。《无题五首 其四》清代·华蘅芳—午夜微霜掩玉扉，广寒深处昔人非。鸳鸯机断吟黄绢，鹦鹉笼开放雪衣。华表柱头消息杳，湘江竹上泪痕稀。无人欲买长门赋，忍剔枯桐去旧徽。《病中》宋代·王镃—镜里初疑看不真，衰颜只恐是他人。医言断酒方除病，母戒观书亦损神。卧久不知黄叶落，起来还见白髭新。横梳头发斜阳下，半脱清风半委尘。《闲居杂言集陶三十首并序 其二十》明代·江源—我实幽居士，在己何怨天。若不委穷达，百世谁当传。《二十夜》清代·黄景仁—破窗蕉雨夜还惊，纸帐风来自作声。墨到乡书偏黯淡，灯于客思最分明。薄醪似水愁无敌，短梦生云絮有情。怪煞邻娃恋长夜，坐调弦柱到三更。《座主赠司徒侍中宣献公挽词五首 其三》宋代·胡宿—门盛三鳣讲，书追两马修。朝评尊月旦，王法正春秋。革履声长绝，缁衣咏独留。从今非大醉，不复过西州。《江上泛舟有赠》明代·何吾驺—江上微风渐似秋，荷衣初曳木兰舟。云光乍送千家雨，海气时披五月裘。两岸山青芸阁远，一声猿啸竹林幽。谁人酒罢还登眺，檀板秦筝到上头。《五月十一夜作 其二 捣练子》当代·卢青山—春如梦，月如人，一尺回廊暧绿阴。酒尽酴醾风尽絮，夜深寒到碧荷痕。《善哉行》魏晋·曹丕—有美一人。婉如清扬。妍姿巧笑。和媚心肠。知音识曲。善为乐方。哀弦微妙。清气含芳。流郑激楚。度宫中商。感心动耳。绮丽难忘。离鸟夕宿。在彼中洲。延颈鼓翼。悲鸣相求。眷然顾之。使我心愁。嗟尔昔人。何以忘忧。《射雉》唐代·韦应物—走马上东冈，朝日照野田。野田双雉起，翻射斗回鞭。《宿车塘张氏馆》明代·郑文康—县城寒漏雨中沉，江馆无人醉拥衾。年少书生岂陶谷，肯因一笑费千金。《种竹 其二》明代·张萱—疏中移密密移疏，欲取清光一抹过。好语旱龙鞭蚤着，春雷已奋莫蹉跎。《陆子履示秦篆宝》宋代·梅尧臣—秦既并诸侯，斯乃一度量。铸宝以永传，万世俾勿丧。精铜不生花，小篆著丞相。一没咸阳宫，千秋事更王。陆君居洛城，客有来渭上。曰因农人耕，发壤破石藏。遂获此物还，文完字何壮。始号为皇帝，立语已超旷。意将愚黔首，衅起危博浪。其後同玉玺，不随骊山葬。今蓄於君家，徒尔资奇尚。物以用为珍，异时皆似妄。《客中会友》宋代·释文珦—客涂方浩荡，岁物正萧条。相见江城暮，俱伤鬓发凋。阴云将变雪，寒水不成潮。明日还为别，离愁款易消。《登高辞》宋代·徐积—九月九日兮，登高何为。古有此语兮，吾未暇论其是非。菊花黄兮茱萸紫，二花此时还斗开。花满握兮酒满杯，人人欲上高楼台。我与世人虽异好，此时亦难平襟怀。因思雕虫篆刻事，此文乃是儒之灾。如今此灾亦可避，不辞万里登崔嵬。其如此物避不得，但恐积蠹伤良才。是以天下美璞少，甚于矛戟戕琼瑰。纵有美璞直万镒，埋之尘土何由来。圣朝有意去灾害，愿将此物为渠魁。《题黄元静广先楼》宋代·王炎—闻道楼居好，翚飞百尺余。箕裘能袭旧，丹雘遂如初。生理万钟粟，义方千卷书。家声将益大，车马炫门闾。《挽高孺人》宋代·刘克庄—溯源高适谱，作媲郑虔家。贤子搴丹桂，高才补白华。病犹观冕辂，没不待笄珈。阡表堪传远，何须挽诔加。《明霞篇》明代·欧必元—凉秋九月风飕飕，江澄日净波不流。向晚渔船泊浅岸，乘凉游客荡轻舟。须臾海岛日将暮，虞渊返照映江树。锦绣长空忽乱垂，参差点缀应无数。初疑蜃气成楼台，又道鲛人室里裁。昆崙山上散为绮，王母池头进作杯。别有赤城天外见，紫翠丹房如汉殿。带月光摇绛女衣，随风飘送桃花片。绛衣花片杳冥间，蓬莱清浅问三山。羽士遥空恣轻举，山人服食驻颓颜。舟中偕游四五子，襟怀谁是烟云侣。操觚共赋明霞篇，安得风云生翰羽。我闻谷在朱明峰，山灵咫尺急相从。今日与君订幽约，莫惜杖屦真人踪。《送张振古二首 其二》宋代·杨方—张公不是病参军，晚出犹将一事君。耿介只今无伴处，秋光诗好与谁闻。《赠别黄平倩编修 其四》明代·区大相—剑阁阻且深，铜梁不可越。锦城花似绮，巴江带如发。人行筇笮云，马踏峨眉月。道路信云险，之子尚驰突。情夷境自安，神畅力不屈。西望垄坂长，伊余阻愁绝。《逐鹦鹉诗》清代·周龙藻—丹穴有灵凤，生为百禽王。苞采备五色，和鸣应时康。岂期鹦鹉子，潜身来南方。虽具明慧性，其才本非良。逢迎恃巧舌，百变如笙簧。一朝惑凤听，剪拂置高冈。既窃竹实食，又傍梧枝翔。遂使燕雀辈，闻声互游扬。公然鹓鹭前，爪嘴夸擅场。肯顾不密危，形势日鸱张。秋天下雕鹗，搏击乘严霜。力逐鹦鹉去，为凤立纪纲。从此羽翼戢，下上安厥常。宋都鹢早退，鲁门鸟尽藏。廓然六合清，枭鸾各分行。来仪指虞廷，万古颂德昌。《台南竹枝词 其十八》近代·连横—铁板敲残锦幕开，一时歌舞上春台。偶然洒落痴情泪，为看芝居不忍回。《暮》清代·弘历—下舂隐桑榆，枪竿横夕霭。辕门鸣鼓角，周庐列旌旆。猎火燎平原，人马声喧会。时巡伊古重，武备我朝最。上陵展积忱，便途经塞外。皇皇祖宗业，金瓯巩且泰。来王无近远，奕世斯永赖。治安吾多惭，继序遑敢懈。《老农》元代·宋无—倩搔背痒坐深村，爱说前朝赐帛恩。县帖不来寻社长，自摊牛契教玄孙。《观雨即事 其四》清代·许南英—不厌潇潇入耳繁，捲帘深坐到黄昏。中庭已自如池沼，不识郊原泽几分？《诗挽史魏公》宋代·释宝昙—抱负元惊世，飞腾正及辰。眼空天下士，坐稳日边身。器业真王佐，词章动帝宸。锦衣双白发，母子即天人。《郭公祠 其二》明代·林熙春—郁郁棠阴海上岑，扶筇十里足行吟。凤皇塔上弦歌沸，犹忆当年露冕心。《顾影自叹》明代·王问—几番梦里脱根尘，觉后翻嫌再有身。今夜月明还在地，任渠明灭影中人。《自君之出矣二首》宋代·曹勋—自君之出矣，龙香消宝衣。思君共明月，千里奉光辉。《照胆台诗余删存临江仙·照胆台东轩赏雨，调寄临江仙》清代·王照—风雨满湖游未便，开轩静对荷塘。摇摇数点泣新妆。盖倾珠乱撒，蒲柳不禁凉。枝蔓绕池杂疏密，透来一角湖光。隔湖缥缈见青苍。模糊城郭是，一抹绿烟长。《浪淘沙》宋代·宋先生—铅汞要加添。火候频煎。体中气足返阳全。养就婴儿并姹女，同坐同眼。《圯桥》元代·陈孚—履印青苔迹未消，一编径佐圣明朝。祖龙流毒如洪水，济尽生灵是此桥。《登西林》元代·惟则—沈郁难自居，偶思散遐嘱。主丈登西林，断崖倚修竹。崖上丛花开，飞禽自相逐。崖下清川流，水光泛嘉木。四月风雨多，平野一时绿。长啸白日低，烟云起空谷。俯视万化间，劳生亦何足。《失题》宋代·胡仲弓—谪居姜相庸奚损，贫杀无英直是清。风月分来无著处，摩挲海眼看长鲸。《上春词》唐代·韦庄—曈曨赫日东方来，禁城烟暖蒸青苔。金楼美人花屏开，《散原先生游陶然亭遇某某拈韵作诗余病未往强属予作》清代·陈曾寿—城南朝士千觞地，四十年来自可惊。聊尔閒踪成故实，黯然影事隔平生。荒丘客去苔綦合，老屋僧残夕照明。我亦逡巡馀梦到，强随题句若为情。《箜篌引》明代·于慎行—今日斗酒会，为欢诚未央。高堂罗尊俎，四座何清凉。庖人出珍膳，嘉旨充圆方。吴歈中酒发，赵瑟激清商。丝竹洞心耳，悲至不尽觞。为客起行游，游彼大道旁。车马若流水，佩剑寒秋霜。被服心所喜，聊且为乐康。朱门多媚少，磬折有容光。春华耀朝日，夕暮从风扬。四时舍我逝，日月递相藏。人生天壤内，譬鸟集枯桑。何不适情志，恣君技所长。含情欲何待，但为达者伤。《句》宋代·释惠崇—来时云拥衲，别夜月随筇。《秉文同成父问屋普圆过予而归》宋代·赵蕃—朝响疏疏不晻光，暮檐浏浏亦无长。胡然可救焦枯厄，政尔能成湔祓方。堆案文书小盘礴，并溪草树一徜徉。君方问隐我思去，异日相望何有乡。《陪王漕右司游东园 其二》宋代·章甫—不到东园久，从公喜再游。名花移别岛，新筑俯长流。荡漾扁舟稳，回还一径幽。胸中擅丘壑，此地得冥搜。《题稚川山水》元代·丁复—江光如空山在天，好风佳日散晴烟。绿阴成盖厓树连，野桥杨柳亦娟娟。担簦之子何促速，况有荷杖当我前。茅堂独坐岂待客，或者傲兀忘流年。又疑浣花溪上叟，索句未得掩两肘。对树不语胡为然，将非得诗不得酒。好客不来两何有，耐可有酒有客无诗篇。出门谅不可，天地乌用我。乃不使之老为农，耕种南山田。陶公秫熟五十亩，往往为酒愁无钱。不如两渔翁，静钓春江船。有时掣得十尺鱼，紫鳞耀日锦色鲜。卖鱼买酒自可醉，仰歌明月披蓑眠。金陵美酒斗十千，老客抱瓮双桧边，长日渴吻流无涎。六代江山眼中好，六帝池台没荒草。五锦骢，嘶满道，归来辄向蓬莱岛。蓬莱岛，海上仙，凝波倒影发正玄。百年未信人能老，大笑长呼罗稚川。《浣溪沙》近代·石声汉—又见荼蘼送岁华。依然乞食走天涯。晓莺残月梦交加。七尺消磨馀驽骨，卅年惭愧作人渣。近来闲坐渐思家。《请告南归留别同馆（中元作）》唐代·李群玉—一点灯前独坐身，西风初动帝城砧。不胜庾信乡关思，《小酌》宋代·周密—禁烟时节燕来初，对此新晴釂一壶。二十四番花信了，不知更有峭寒无。《柴门》明代·吴鼎芳—柴门凉气入，风动白纶巾。秋色孤云外，斜光映水滨。贫惟甘薄命。病亦任闲身。累月尊中禁，还来载酒人。《登合江楼饮王使君南区宝坻酒次坡公韵》明代·陈恭尹—天地之交何固哉，罗浮一合不可开。高楼西望且招手，四百仙峰云外来。醇醪足酹江山美，杯杓未终长啸起。登临今昔几千年，坡公犹寓槎江水。前宵月尽昨宵新，未必今人异昔人。明年荔熟醉何处，为报君家酿老春。《夜泛湘江》宋代·项安世—窈窈崖头黑，沉沉水面青。枫林啸山鬼，竹月下湘灵。欸乃元郎曲，离骚屈子经。欲知当日意，须向此中听。《再和见示绝句》宋代·李弥逊—一阶春雨两檐风，冷枕青灯睡未浓。欲断新篇无好语，喜君消息到黄龙。《读陶集爱其致意于菊者八因作八首·二曰空服》宋代·方回—金英足可换君骨，绿醑宁当腐我肠。空服九华无九酝，帝乡何似醉为乡。《菽庄钟社即事 其二》清代·许南英—相逢沦落劫馀灰，一辈文人尽散材。独自不忘风雅事，招邀名士过江来。《胡笳十八拍 第九拍》宋代·李纲—五陵佳气无时无，龙种自与常人殊。一去紫台连朔漠，骨肉满眼身羁孤。金鞭断折九马死，邂逅岂即非良图。人间俯仰成今古，岂忆当殿群臣趋。《席上作》元代·杨维桢—江南处处烽烟起，海上年年御酒来。如此烽烟如此酒，老夫怀抱几时开。《借住刘宸宠小斋姚彦襄庚尧》明代·陈函辉—依刘偶尔寓于青，有客翩翩访独醒。三宿何烦频载酒，一灯好共细谈经。竹林屡把君家臂，兰社初邀地主灵。自此往来幽性熟，会须下马指银瓶。《奉和兴庆池戏竞渡应制》唐代·徐彦伯—夹道传呼翊翠虬，天回日转御芳洲。青潭晓霭笼仙跸，《送谢寺丞知余姚》宋代·梅尧臣—姚江千里海汐应，山井亦与江潮通。秋来鱼蟹不知数，日日举案将无穷。高堂有亲甘可养，下舍有弟乐可同。县民旧喜诸郎政，刍力莫媿今为翁。《忠孝亭》宋代·周洎—晋鼎臲卼奸人窥，孰谋国者如儿嬉。陷阱弗设延虎貔，虓阚搏噬婴者摧。群公奔溃不敢谁，卞公力疾起督师。谓事迫矣奚生为，以肉喂虎吁可悲。公则死矣二子随，伟哉忠孝萃一时。维公忠义天所资，向来谋国如蓍龟。不用吾言至于斯，为社稷死则死之。冶城之麓江之湄，荒冢突兀馀丰碑。半生读史长歔欷，拜公之坟涕沾颐。死者可作吾谁归，嗟哉江左固多士。往往所欠惟一死，元规儿辈何足罪。王公偪仄石头里，气息奄奄有如泉下鬼。苏武之节不如是，视公胡不颡有泚。男子之死一言耳，死而不亡公父子。《圆明园四十景诗 其一 正大光明》清代·弘历—胜地同灵囿，遗规继畅春。当年成不日，奕代永居辰。义府庭罗璧，恩波水泻银。草青思示俭，山静体依仁。只可方衢室，何须道玉津。经营惩峻宇，出入引贤臣。洞达心常豁，清凉境绝尘。每移云馆跸，未费地官缗。生意荣芳树，天机跃锦鳞。肯堂弥廑念，俯仰惕心频。《送周少宰册封秦府便道省墓》明代·梁储—自绍箕裘后，人推阆苑仙。早成知国器，内美是家传。职系宫函左，经谭黼座边。效劳时已久，图报日弥坚。世际龙飞运，公当凤至年。奉常初赐服，宗伯已随肩。眷此铨衡地，还资旧学贤。品题才最美，论荐德为先。圣代分封远，藩邦胤祚延。载劳持汉节，衔命向秦川。世子承恩后，王宫接燕前。山河陈带砺，民物语旬宣。薄览南山胜，旋挥北路鞭。故园当马首，先陇拜牛眠。灯火论乡俗，牲醪费俸钱。阙廷虽在迩，桑梓故难捐。二月莺花动，群贤想望专。祇应天咫尺，长在寸心悬。《和颜长官百咏·负薪》宋代·朱继芳—黄昏樵采早回归，同伴相邀未有期。抱子老妻门口望，南山有虎悔何追。《奉和子约夏日郊居五首 其四》明代·皇甫汸—三亩芳园带草堂，一行作吏久荒凉。乌衣乐事多清夜，莫向春池梦别长。《题牧溪画飞鸣雁二画 其一》元代·张昱—秋风几万里，一色是青云。谁信天山路，无书可寄君。《游嘉山》元代·吕思诚—不到嘉山十五年，神林祠宇两悠然。鹅溪鹅泛溪头月，龙井龙蟠井底天。霖雨未能酬素志，烟霞且得遂高眠。一觞一咏归来晚，朋友相联若有缘。《谒金门 遥青阁春晚》清代·王琛（洛珍）—春正好。桃李满院开了。草色青青帘逼绕。落红童未扫。一望云迷山杳。嗔杀卷中人老。燕子双双归恁早。捲帘月挂小。《虞美人》清代·赵我佩—小楼一夜帘织雨。酿得春如许。暖寒和梦锁银屏。倦听街头唤过、卖花声。踏青人去清明节。廊响弓弓屧。病中心绪厌喧哗。低语小鬟帘外、步轻些。《咏木棉花》明代·王邦畿—奇花烂熳半天中，天上云霞相映红。自是月宫丹桂种，嫦娥移植海门东。《岱山岩访陈世德光同年》宋代·朱熹—一钱一剑出新州，五柳凭谁添酒筹。岱壑何嫌松共老，碧波偏向桂招游。不为身后百年计，自是人间第一流。我欲门前张雀网，先将车辙到山头。《寒食雨中，同舍约游天竺，得十六绝句呈陆务》宋代·杨万里—禅房寂寂水潺潺，涧草岩花点缀间。忽有仙禽发奇响，频伽来自补陀山。《竹扇诗》魏晋·许询—良工眇芳林，妙思触物骋。篾疑秋蝉翼，团取望舒景。《道中古意二绝》宋代·范成大—桃李寂无言，垂杨照溪绿。不见苎萝人，空吟若邪曲。《偈颂一百零九首 其三》宋代·释可湘—一释迦，二元和，三佛陀。阿呵呵，团栾且唱太平歌。《答微之咏怀见寄》唐代·白居易—閤中同直前春事，船里相逢昨日情。分袂二年劳梦寐，《早朝》明代·林文俊—帝城瑞气晓氤氲，凤阁参差势入云。驰道争闻传警跸，垂衣重见拱华勋。仗移雉尾班初合，身近螭坳诏得闻。薄劣十年叨侍从，自惭何以答明君。《题钓台》宋代·陈畴—绿竹业边击客船，钓台千古簿云天。区区寇邓功如许，何以高风独凛然。故人已了中兴事，赢得溪头一钓竿。唤起先生同一笑，青山自在白云闲。《晓起与邝无傲作》明代·程可则—长安四月雨，霢霂生微寒。晨兴出帘阁，稍觉衣裳单。郁郁庭中槐，浅绿浮林端。好鸟鸣相闻，仿佛栖岩峦。不见夏云热，宁知春色阑。赖有同心人，把臂延清欢。回首思故乡，众卉萋以繁。黄梅摘方熟，朱荔谁当餐。嘉序长不归，谁能假羽翰。《贫居自述 其五十九》明代·李孔修—天生这个老狂身，随遇那知富与贫。山鬼无情应笑我，钱神有论任嗔人。那知故旧长年别，喜得琴书逐日亲。几度看花沉醉后，一枝斜插白云巾。《百字令 和纬绛云除夕》明代·龚鼎孳—天涯蓬鬓，叹如流岁月、今年往矣。雪竹霜筠生事簿，小立穷交赤帜。尽典朝衫，难偿酒债。愁拨寒灰里。残书插架，炊烟一任迟起。联袂韦曲花新，长杨莺到，乐事翻从此。老去风光原有数，生受玉河春水。马埒铜街，珠盘金谷，过眼人如寐。五湖烟月，潮回虾菜成市。《留赠无诤堂涌泉利老》宋代·李弥逊—户外双峰碧碍天，定回香灺已收烟。苦将峭语撩痴客，借枕重能一味禅。《送张环摄御史监南选》唐代·孙逖—汉使得张纲，威名摄远方。恩沾柱下史，荣比选曹郎。《次伯仁善利阁小室韵》宋代·裘万顷—山林吾所庐，夜月但对影。焉知江上人，一日了万境。褰裳步崇台，有室妍且静。徘徊不能去，坐见四山暝。《挽西宁何先生》明代·罗亨信—先生行谊更谁伦，松竹清标迥出尘。教子要知先世泽，营家宁论谪居贫。仙踪去后名犹在，吟稿传来墨尚新。抚卷不堪增感慨，缅怀贤哲为沾巾。《九日过彭泽怀陶靖节》明代·袁崇友—古今彭泽令，寂寂不知名。如何此老翁，千古垂芳声。恶徇五斗米，思解十斛酲。脱衣自漉酒，垢净理何平。九月九日时，采菊餐其英。我行及兹晨，摇落心独惊。况以望乡客，兼之怀古情。徘徊念往迹，独契一长鸣。汤武既不贬，夷齐无乃轻。元尚趣可通，素心本无营。当时意已远，后世谁能明。《旅夜书怀》清代·张鹏翮—分水驿连古万州，烽烟无际黄云愁。三军不作刀环梦，一夜钲声绕戍楼。《题王诜都尉画山水横卷三首 其二》宋代·苏辙—怜君将帅虽有种，多君智慧初无师。篇章俊发已可骇，丹青妙绝当谁知。自言五色苦乱目，况乃旨酒长伤脾。手狂但可时弄笔，口病未免多微词。歌钟一散任池馆，幅巾静坐空书帷。偶从禅老得真趣，此身不足非财訾。世间翻覆岸为谷，猛兽相食虎与罴。逝将得意比春梦，独取妙语传清诗。眼看宫酿泻酥酪，未与村酒分醇漓。解鞍骏马空伏枥，寄书黄狗闲生釐。江山平日偶有得，不自图写浑忘之。临窗展卷聊自适，盘礴岂复冠裳羁。欲乘渔艇发吾兴，愿入野寺嗟儿痴。行缠布袜虽已具，山中父老应嫌迟。《星岩二十景 其九 树德松涛》明代·梁景先—万壑松风涌翠涛，千岩飞雪度江皋。游人载酒春如海，何处吹笙醉碧桃。《贺毅刚中长老住承天禅寺诗二首 其一》元代·成廷圭—十刹亲题请疏开，法筵击鼓动春雷。自离南楚传灯后，重为东吴倡道来。两柱承天行日月，六鳌从地涌楼台。灵山诸佛生欢喜，散作祥风遍九垓。《沁园春 其一 校镌七十二芙蓉词成，上合肥龚先生，用陈其年韵》清代·徐釚—我爱先生，兰畹花间，亦复为之。想琼楼玉宇，閒抛锦字，晓风残月，偶逗相思。夺却骚坛，撇残狂客，黄绢重题少妇辞。还须谱，倩银筝翠管，玉轸金徽。天街露冷烟霏。划不断、柔情世上稀。更兔园春老，宫怀磊落，龙门路杳，人想雄奇。绿野阴浓，碧纱烟笼，拈断霜毫色已飞。堪更羡，笑枝头红杏，压倒前题。《水龙吟 次韵和古微虎邱》清代·张仲炘—倚空晴塔孤凌，万山环秀舒莲掌。年年载酒，翠微高处，瘦筇无恙。楼阁排云，繁华却羡，昔人佳赏。正箫沈鼓寂，新霜落叶，依然作、琤瑽响。才悟色空真相，对黄花，梦萦秋想。兴犹不浅，龙吟一曲，临风高唱。联襼京尘，旧欢馀几，与君同怅。便飘萍也好，隔篱呼取，尽杯中酿。《过太白墓谒遗像》明代·胡俨—古墓荒凉半野蒿，丹青遗像识英豪。当时唯有江心月，曾照仙人旧锦袍。《始平晚息》唐代·王勃—观阙长安近，江山蜀路赊。客行朝复夕，无处是乡家。《送张无梦归天台》宋代·刘起—琼台东畔石桥西，三径无尘古木垂。囊里歌编君相赐，腹中珠穴老庄知。风回蕙帐过猿岭，月上茅堂透鸟枝。万载圣朝高士传，何人更得效依稀。《奉和蒋侍御见忆之作》明代·庄昶—万里乾坤任所之，风花指点过江时。百年何处非沂水，老脚今朝又武夷。两手正堪天靶柄，一家刚了圣藩篱。凭谁唤起朱元晦，把酒长歌感寓诗。《客程》明代·郭之奇—古道夕阳平，衔西送客程。客程无止息，明月复东迎。《好事近》近代·徐震堮—独自去冲寒，不是灞桥诗客。昨夜玉虫飞坠，有梅边消息。杖头闲挂一枝春，归破小窗寂。听雨竹楼滋味，也教伊分得。《夏夜月中》宋代·刘攽—静夜收众响，南轩卧虚寂。繁星粲文具，初月悬星璧。流萤急自照，露华重已滴。鬼神颇虚无，触事生惨戚。儿童戏相惊，庭有玄冠客。夜久待不来，微风动松柏。《遣怀五首寄致道》宋代·谢直—时命各有遇，何言富与贫。有来疾雷电，决去微埃尘。坐令区区者，社此为鬼神。既有得失患，自忘情性真。所以首阳山，昔有饿死人。《送坚知库》宋代·释坚璧—埽尽法中闰，生憎佛是尘。堂堂一坚密，春至百花新。《归宗山籁一百四首 其四十七》明代·释函是—祖意在山边，水牛眠野田。深知黄叶趣，不坐白云禅。鸠唤栽秧雨，风牵上水船。此中无限意，肯向外人传。《菩萨蛮》近代·詹安泰—无言独上楼头望，廉纤细雨交如网。燕子不归来，闲花四散开。玉帘垂半面，心事曾谁见。见了亦寻常，梦多空夜长。《和石田先生落花诗 其十三》明代·唐寅—春来赫赫去匆匆，刺眼繁华转眼空。杏子单衫初脱暖，梨花深院自多风。烧灯坐尽千金夜，对酒空思一点红。倘是东君问鱼雁，心情说在雨声中。《封泰山乐章。肃和》唐代·佚名—奠祖配天，承天享帝。百灵咸秩，四海来祭。《泛舟潏水君俞用韩泛南溪韵作诗三首遂和》宋代·李复—山亏一篑功，泉废九仞迹。精神去不回，虚牝黄金掷。沂舟望南麓，近岸多巨石。溪流曲折多，波喧奔湍激。野竹拥杂树，纷纷两参列。古松气不群，苍然数百尺。晚花发幽丛，浮云动遥壁。优游可忘年，去此皆妄役。《送贤良田太丞通判江宁》宋代·梅尧臣—世为燕赵客，慷慨有奇才。对策汉庭後，拜官江国来。舟从瓜步去，潮自蒋山回。心寄城头月，相随上古台。《九日三绝 其二》明代·岳正—菊花又报一年秋，聊复凭高解我忧。秋水长天那更得，子安才调尚淹留。《加刘叔猷为用甫纳妇》宋代·陈藻—生平小我一全干，十五字问扬雄难。纳幣孟冬犹丱角，记得迎长方祀冠。倒指新春五十七，先春女嫁男婚毕。采真园里东风回，主公无事花添色。少贫嗟我老更贫，尘累何时是了人。况且郎君赋语神，使我见儿祗欲嗔。《题画 其一》清代·吴历—陌头柳色暗毵毵，欲写离情忍泪缄。春雁可怜齐向北，那堪游子在江南。《八声甘州 整理九弟《鼎新词稿》取其以此调抒感一词之原韵以慰其殷望焉》当代·曹菁—叹瑶章、五十泪和成，字字串沉忧。恨当年烽燧，山河沦落，谁辨薰莸。负笈东逃西窜，凄切少年稠。何处请缨去，虚度春秋。自古雄关天堑，逗野心勃发，那止曹刘。剩江堤万里，依旧护平畴。只今朝，放歌一统，扫乌云，十亿主神州。倚床缛，壮心犹在，独咏风流。《因何常德招游西塔有诗遂和》宋代·李复—支提压西城，境绝天香集。招邀乘逸兴，步驶追随急。到门病眼明，晓逐秋云入。浮屠喜跻攀，万象在拱揖。古洞积阴霭，暗澹龛像湿。登兹翻百忧，履危非我飞。南山西出秦，迤逦序等级。北渭东赴海，汹涌动都邑。林梢见新月，整归尚依郁。兴来莫重辞，时节不可及。《咏华林书院》宋代·王钦若—文明尊北极，孝友播南昌。礼法儿孙睦，雍和道路扬。地灵浮喜气，山近接岚光。投辖添宾榻，鸣鼙启食堂。纸窗蒭酒响，竹径焙茶香。克己甘藜藿，矜贫济稻粱。时平安九族，家计庆千箱。每听游僧说，神清鬓未霜。《百字令》清代·龚自珍—江郎未老，尚追陪彩笔，多情俊侣。禁苑山光天尺五，西北朱甍无数。珂佩晨闲，文章秋横，祓禊西山雨。尊前酹起，茶陵来和诗句。猛记旧约湖山，长湾消夏，一舸寻幽去。裙褶留仙无处问，瑟瑟秋荷南浦。易稳鸥眠，难消虹气，且合词场住。桥名相似，吟鞭醉失归路。《示君时弟》宋代·彭汝砺—天寒云不散，泱漭路犹迷。乌雀饱栖屋，苍鹰饥啄泥。乐耕莘氏媵，敬馌冀人妻。山色碧千仞，愿同君子跻。《檐上木香》宋代·徐集孙—无奈声声杜宇频，木香犹有一分春。檐头分得清香到，却谢寻常过路人。《题束道辅怀疏亭二首 其二》宋代·刘跂—贤哉疏太傅，遗荣归印绶。当时汉廷臣，未省出其右。进为岂不能，止足吾所守。驱车晓出关，祖帐已刍狗。惟馀清风在，竹帛端不朽。大夫怀家声，相望千年后。结庐离城郭，与致寄林薮。华发映童颜，如公殆无有。何必松与乔，岂弟神所寿。嗟余真漫浪，持是终安取。敢言六百石，固已愧升斗。行当自免去，执谒随邻叟。纵复无新诗，犹期饮醇酒。但问客如此，亦许登亭否。《送公实兄赴省试》宋代·李若水—吾君迈周王，於今盛文化。学郎纷万辈，战艺双阙下。公乎笔如椽，风雨供飞洒。燕楚何足吞，此行定应霸。三世守墨庄，一朝腾纸价。况值求贤秋，宣室政延贾。轻云飞陇头，车轮去如马。快哉上林春，杯酒须勤把。《寄宗室周臣观察》宋代·释道潜—帝胄天孙多茂良，似公人物更难方。诗书自负青云器，风月能收古锦囊。科斗雷文陈几席，鳞衣蚁食耀杯觞。都城邂逅倾迟素，崧少归来一梦长。《莪默绝句集译笺乙集 其四十八》当代·伯昏子—霜姿严若柏亭亭，更想容晖璧月清。悖世羁身深切问，此间谁可比卿卿。《送袁伯长归浙东二首 其一》元代·马祖常—龙角不如犀，常不生马厩。麟趾不如牛，终当在君囿。我行泰山阿，日观望朝候。见子被云服，家居夹灵鹫。揖之不得近，跂慕尘光后。《又成五言律诗三首 其三》宋代·蒋祺—客有林泉趣，寻幽剪薜萝。半山无石碍，此境得春多。隔岸桃花坞，临溪竹箭波。兹应是仙隐，鹤驭几时过。《平川幽居 其二》元代·萨都剌—九曲溪行尽，平川隐者居。看家留白鹤，度竹借蓝舆。架上多丹药，床头有古书。汉廷论封禅，应问马相如。《句》宋代·戴孚中—唐室未应嫌季晚，相为不朽有元颜。《瞻六堂即事十首 其八》明代·罗万杰—阅物一双醒眼，藏身数卷奇书。休言世事蕉鹿，输与神仙蠹鱼。《送钦叔内翰并寄刘达卿郎中白文举编修二首 其一·金朝》元好问—君性我所谙，我心君所知。凡我之所短，君亦时有之。谋事恨太锐，临断恨太迟。持论恨太高，徇俗恨太卑。人道自近始，贫富理不齐。君自不得饱，欲疗何人饥。乞醯乞诸邻，圣哲有明讥。被发救乡人，智者所不为。且如与人交，交有非所宜。白黑不复择，豁豁倾心脾。汎爱岂不可，后悔终自贻。又如与人言，宁复无失辞。刺口论成败，白眼谈歌诗。世故彀黄閒，能不发其机。闻君作损斋，似觉豪华非。惩忿与窒欲，百年有良规。与子各努力，岁晚以为期。《清商怨》清代·陆求可—水莲开罢空江静。又木莲弄影，寒雁初过，胭脂霜下冷。谁使移裁菊径。把艳色、逢迎陶令。伴醉多情，西风吹未醒。《赠石草上人》明代·岑徵—十三学剑耻专诸，十六挥毫赋子虚。床前红粉床头酒，厩里骅骝邺架书。悲风动地倾巢垒，旧国无家归燕子。慷慨悲歌痛陆沉，重胝累茧徒为尔。男儿无命不封侯，谁料衣冠变楚囚。终离徽纆辞尘土，长恋龛灯作比丘。同病相怜三十载，频年多难形骸在。与君文酒共谈心，屑屑绪言殊未改。我欲亲君且避人，时向招提寄此身。绳床促膝常相对，同话三山海上尘。《观瀑布泉二首 其一》清代·林占梅—绝磴扪萝上，奔泉擅异观。长虹悬树杪，飞电落岩间。常引千寻响，能生六月寒。我来当盛夏，漱石听淙潺。《各远祸》宋代·徐照—拙鸠巢杉刺棚，曙出昏入俱不鸣。双雏脱壳羽翅生，母来哺餵雏无声。鸠能默默各远祸，一日高飞啄庭果。《晚泊攸镇宅》明代·郭谏臣—一官羁岭北，千里下湖西。叠嶂连天起，浮空去水低。滩高舟避石，地僻驿临堤。坐向黄昏后，清猿抱木啼。《奉和史馆张阁老以许陈二阁长…南北省会于左掖因而有咏》唐代·权德舆—伯仲尽时贤，平舆与颍川。桂枝尝遍折，棣萼更相鲜。《点绛唇·数朵芙蕖》宋代·汪莘—数朵芙蕖，嫣然一笑凌清晓。谢家池沼。秋景偏宜少。气挟清霜，似把群花小。秋风袅。湘君来了。一曲烟波渺。《寄思温尹 其四》元代·李延兴—长松过雨碧萧森，凉籁吹香满素襟。泉落空潭秋洒洒，云生虚室昼阴阴。尘埃书剑千山路，风雨江湖万里心。客散衡门更清绝，明朝谁听紫琼琴。《送梁持伯奉使南还》明代·黎民表—房杜千秋后，诸昆复象贤。侍晨辞魏阙，把诏下江天。细草萦花绶，轻云翼锦鞯。高堂称庆毕，相待日华边。《宿邯郸馆寄马磁州（一作宿邯郸寄磁州友人）》唐代·张籍—孤客到空馆，夜寒愁卧迟。虽沽主人酒，不似在家时。《和沈德潜山居杂诗十首韵 其二》清代·弘历—晚达头先白，旁求姓早闻。铜龙劳课子，金马重研文。暂阅京华景，归眠震泽云。省方欣便晤，底事又重分。《江神子/江城子 其一》宋代·谢逸—一江秋水碧湾湾。绕青山。玉连环。帘幕低垂，人在画图间。闲抱琵琶寻旧曲，弹未了，意阑珊。飞鸿数点拂云端。倚阑看。楚天寒。拟倩东风，吹梦到长安。恰似梨花春带雨，愁满眼，泪阑干。《秋渔》清代·林朝崧—秋江渺渺去安之，生计全家倚钓丝。爱向芦埼招楚客，自纫兰佩赠湘累。镜空雁带凉云度，叶落鱼兼细浪吹。一舸西风无定处，羊裘未许世人知。《内家娇 次柳屯田韵》清代·吴湖帆—结绮茅亭，傍邻谢馆，遥指静坊春霁。閒修画谱，宜有词仙占得，翩翩多媚。倚醉玉搔曼舞，偎香步、摇飞翠。对倦途向往，离情铸爱，风露谁计。十里。芳尘消脸际。未损旧时殊丽。省横塘迢递。认紫水罗裙，溅痕尽弃。几许柔肠回处，偏生素心灵气。燕来却入室双双，好教一笑迎睇。《一萼红·休沐日与云间诸生郊游》清代·陈家庆—共春游。正天开画本，新绿满汀洲。乳燕衔泥，新莺织柳，尽芳意温柔。更两三、桃花竹外，对一溪、春水鸭沉浮。绮陌斜分，芳塍绣错，小憩田畴。行到柴门犬吠，似武陵渔父，仙境寻幽。掩映岚光，参差黛色，烟景豁我吟眸。看携手、风前笑语，最难忘、隽侣发轻讴。却恨斜阳一抹，易惹人愁。《湖上》唐代·许浑—仿佛欲当三五夕，万蝉清杂乱泉纹。《春日偶题四首》宋代·张耒—舍北小桃才及肩，可怜枝弱苦花繁。黄昏雨急东风恶，惜尔不禁春夜寒。《宿仲系上人房》宋代·释智圆—偶從支遁约，深夜宿闲房。窗静灯遗烬，庭寒树有霜。禅心论的的，尘事省茫茫。又说天台去，林间扫石床。《砭愚》宋代·陆游—储药如丘垄，人愚未易医。信书安用尽，见事可怜迟。错自弹冠日，忧从识字时。今朝北窗卧，句句味陶诗。《偈倾一百六十九首》宋代·释智朋—一月普现一切水，一切水月一月摄，从上佛祖不出这影子。只今雨暗乾坤，月明如昼，衲僧眼目，瞒他一点不得。《双红豆 其三》近代·刘大白—豆一双。人一双。红豆双双贮锦囊。故人天一方。似心房。当心房。偎着心房密密藏。莫教离恨长。《子夜四时歌 其十六》魏晋·佚名—阿那曜姿舞，逶迤唱新歌。翠衣发华洛，回情一见过。《铁箫歌》明代·袁宗—滇江夜半风雨黑，电火烧空轰霹雳。须臾雨霁波浪恬，江壖脱却苍龙脊。道人骑鲸江上来，见之错愕惊而咍。拾得归来世希罕，土花绣涩生莓苔。上有空星泛宫徵，嶰谷苍莨岂堪比。六丁鼓鞴神功成，百炼金精雪花起。一吹潜蛟舞，载吹嫠妇泣。孤鸾长吟音袅袅，碎玉玲珑真可拾。酒酣为我三复吹，青天行云不敢飞。初如七十二凤声雄雌，又若独茧抽出冰蚕丝。东望蓬莱山，把酒招安期。飘飘清兴不可遏，听君一曲歌我诗。曲终酒尽客且散，西轩月在梨花枝。《湖南有大竹世号猫头取以作枕仍为赋诗》宋代·韩驹—湖南人家养狸奴，夜出相乳肥其肤。买鱼穿柳不蒙聘，深蹲地底老欲枯。谁将作枕置榻上，拥肿似惯眠氍毹。慵便玉枕分已无，孙生洗耳非良图。茆斋纸帐施团蒲，与我同归夜相娱。更长月黑试附卧，鼠目尚尔惊睢盱。坐令先生春睡美，梦魂直绕赤沙湖。更烦黄妳好看取，走入旁舍无人呼。《秋风三叠题德邻家所藏画三首 其二》明代·李昱—江南八月秋风高，裂云直上声怒号。小声白昼走沙石，大声入海翻鲸涛。夜半吹折长松树，众鸟巢倾无宿处。豺虎啖人如蜜甜，何处桃源是归路。呜呼二叠兮秋夜深，干戈满地愁人心。《寄题安福士人家赏静轩听雨二首 其二》宋代·赵蕃—有听辄有感，所关非所闻。小轩渠对雨，远地我看云。大被清霜晓，短檠寒夜分。朝昏解同趣，南北谢离群。《马嘶 其五》清代·弘历—不问遥村与近塍，个中诗画总相应。初冬木落山容见，倪范当前告我曾。《寄湖口刘少魏主簿求皂湖石》宋代·喻良能—平生爱石似奇章，老矣一拳犹未致。夜来梦绕太湖侧，万玉嶙峋清有味。梦回身复落红尘，闻道皂湖山可人。幸致一峰为我寿，为君作诗传不朽。《题周□□西园雅集卷 其二》明代·张萱—儒雅风流满画图，琴书觞咏共相呼。不知此日东坡老，曾觅黄莲点眼无。《乡心》近代·徐震堮—骨肉常千里，干戈积五年。缄书封涕泪，写梦寄山川。海气东南恶，乡心日夜悬。逢人问消息，相对一茫然。《读《五代史》杂咏三十九首 其十六》清代·张晋—厚葬何曾到九泉，摸金校尉不相怜。休将白骨求神庇，风雨干陵亦偶然。《有怀苏八长史》明代·于慎行—三苏称大雅，季子复能文。老作诸侯客，名高国士群。别心燕塞雨，旅舍鹊湖云。家学枚皋在，词坛已策勋。《寇莱公庙》宋代·折彦质—莱公英特姿，谭笑安社稷。流离死穷荒，志士气益塞。死谪怜忠愍，生还喜子由。荒祠连旧宅，几见海云秋。《吴鼓吹曲十二曲 其十 从历数》魏晋·佚名—从历数。于穆我皇帝。圣哲受之天。神明表奇异。建号创皇基。聪睿协神思。德泽浸及昆虫。浩荡越前代。三光显精耀。阴阳称至治。肉角步郊畛。凤凰栖灵囿。神龟游沼池。图谶摹文字。黄龙觌鳞。符祥日月记。览往以察今。我皇多哙事。上钦昊天象。下副万姓意。光被弥苍生。家户蒙惠赍。风教肃以平。颂声章嘉喜。大吴兴隆。绰有馀裕。《以诗问谹父病五首》宋代·王洋—不与红尘费梦思，白云流水有心期。吟君细与鸥盟句，病起全胜未病时。《和公仪龙图新居栽竹二首》宋代·梅尧臣—八月竹根移要雨，逢阴便向阮家求。请公静听萧萧叶，斗变江南一夜秋。《送席延昌奉议》宋代·刘弇—章水如有情，为君生层波。匡南万岑玉，遥知清兴多。四年一官去，掷此岁月梭。恨无青田核，遣君韶颜酡。《注十明论》宋代·释德洪—了知无性灭无明，空慧须从戒定生。频呼小玉元无意，只要檀郎认得声。《寄孙克咸 其一》清代·钱澄之—夙昔同枝鸟，猋如浮尘散。何意天涯身，与子复同难！念我掌中娇，对面相糜烂。咫尺不得救，空使肝肠断。馀命锋刃残，分飞互零乱。我寻闽峤烟，子矫越水翰。冉冉孤云行，杳杳子规唤。相望不相闻，因风发长叹！《山花》清代·弘历—山花凡几种，依山趣自殊。子弟王谢家，疏散亦彬如。托根实福地，标茜宜幽居。缛嫌温李咏，艳谢黄吕图。今朝忽开口，报我秋来夫。《枫落》明代·萧光绪—昨夜寒飙吹箨林，丹黄狼籍足伤心。或来四顾寻秋色，遥见山童扫白云。《雪中登楼望湖上诸作 其七》明代·刘泰—白战诗成砚己冰，案头饥鼠乱窥灯。支离瘦影跏趺坐，好是人间戴发僧。《句》宋代·张表臣—云移鸟灭没，风霁蝶飞翻。《邳州》元代·陈孚—沂水碧潺潺，汀沙白鸟閒。林边郯子国，烟际峄阳山。茅屋秋先破，荒城夜不关。烹鱼呼浊酒，一笑夕阳间。《寄镇江王子文总卿》宋代·戴复古—一代文章手，官如水样清。三军皆饱德，诸将共谈兵。铁甕横天立，金山压浪平。北人向南望，□□月分明。《书苍寒堂壁二首 其二》宋代·张镃—一灯清坐欲三更，月到疏棂胧松明。除了当栏松上鹊，无人听得读书声。《访童内方太史于汉口舟中即席投赠二首 其一》明代·王廷陈—汉广来非偶，人遐会亦奇。独趋金马去，暂遣白鸥随。泛舸疑牛渚，弹冠想凤池。当怜泽畔侣，憔悴不胜悲。《赠居易叔》明代·佘翔—可是吾家旧阿湛，风流亦自见崎嵚。新诗似锦惊人嫩，浊酒如渑酌客深。花外薰风吹度曲，竹间明月照开襟。年来小阮疏慵甚，徙倚相看爱入林。《沼上芙蓉花盛开》明代·谢复—美人靓妆照秋水，半醉香腮睡初起。娇媚不知桃杏姿，欢娱惯与幽人期。幽人爱汝颜色好，寂寞空山得偕老。《梅花集句 其六十一》宋代·李龏—出屋香梢几树花，对花今日柰天涯。秦中驿使无消息，又遣相思梦到家。《裕溪》明代·邱云霄—日抱湥云午不骄，芦花飞雪暗溪桥。数家烟火自村落，随处山林傲市朝。习静空亭驯野鸟，忘机分席对山樵。却因话到桑麻乐，惭愧浮名鬓欲萧。《谨和老人古砚韵》宋代·洪咨夔—破坏憨僧衲，凹欹漫叟洼。吐气头缩蜃，淡月口呿蟆。宫左女右监}愁难捧，堂胥怒可挝。莫贪濡笔利，浪草侍中麻。《萧都事席上戏赠歌者二首 其一》明代·林大春—谁云燕赵有佳人，越女今看翠黛新。一曲清歌君不见，馀音犹自绕梁尘。《女寄生殇》清代·张廷寿—弱质难延寿，空招紫玉魂。昙花惟有影，芝草本无根。宿雨浮朝雾，秋风淡夕暄。凄凉一盂饭，孤冢自黄昏。《胶山晚归》清代·安嵥—餐霞岩外晚霞明，月出松间山鸟鸣。回望翠微横绝处，云归空谷暗无声。《秋晚别业偶成》元代·李孝光—平原渺渺路西东，豆叶才黄柿半红。獭下江潭塘水涸，鼠归墙屋野田空。烧烟不断经秋旱，草露无多彻夜风。行过小桥人住处，短篱清晓护畦菘。《贵公子夜阑曲》唐代·李贺—袅袅沉水烟，乌啼夜阑景。曲沼芙蓉波，腰围白玉冷。《和》宋代·王庭圭—避地东村深几许，青山窟里起炊烟。敢嫌茅屋绝低小，净扫土床堪醉眠。鸟不住啼天更静，花多晚发地应偏。遥看翠竹娟娟好，犹隔西泉数亩田。《辂》宋代·萧立之—城里康衢三寸埃，出城江上有疏梅。问公安在见何晚，似客可人期不来。质白不随玄令改，枝南还受北风开。花前不作匆匆醉，却有新诗藉手回。《存之》宋代·邹浩—品目从来号智囊，保身何事缺堤防。青钱得谤由东府，白简绳愆到北堂。朝散郎应无所惜，太夫人岂不忧伤。平生尽入禅师室，到此方知道力强。《赁百梁桥南杨氏屋移家寓居杂述十三章 其七》清代·姚燮—渐传诸旧好，多赴近村居。短臂愁挥剑，深情待执袪。惊弓吾倦鸟，脱网尔枯鱼。一样漂蓬感，关心故里墟。《听雨》宋代·沈说—耳根听不歇，滴滴冷於秋。疑是山翁醉，岩前枕瀑流。《祝英台近 闻暂寓清江浦用辛稼轩春晚韵》明代·龚鼎孳—绿烟横，兰桨渡。金犊偃淮浦。细草春寒，过尽断肠雨。望中雀扇云衣。温存无据。枕边心，关山留住。莫轻觑。柳外无尽长亭，朝朝背人数。河上双鱼，听否咒花语。更愁香梦来寻，重添离处。却也遣、病魂随去。《南城咏古十六首 其十三 西华潭》元代·乃贤—秋水清无底，凉风起绿波。锦帆非昨梦，玉树忆清歌。帝子吹笙绝，渔郎把钓多。矶头浣纱女，犹恐是宫娥。《送天雄监兵李中吉》宋代·宋祁—督府监军重，清时握节荣。长云抱汉垒，残月偃边兵。戍雾渔挝叠，衢风鹤盖平。不应烦暑路，河朔趁飞觥。《甲戌八月十五夜先雨后月寄怀陆岱瞻明府 其一》明代·张萱—庾楼宾从正徘徊，仙令凭栏雨色开。遥忆今霄挥綵笔，悬知明岁筑高台。鹤峰霜肃老狐拜，鳄渚波恬狎鸟来。曲奏紫云飞匹练，与谁同驾玉桥回。《锦》唐代·李峤—汉使巾车远，河阳步障陈。云浮仙石日，霞满蜀江春。《寄大梁贾道诚兼简王左诸贤 其二》明代·顾璘—秋至梁王苑，何人赋最多。传书堪白首，欹枕即黄河。兴忆登台饮，悲怜击筑歌。无端洞庭渚，终岁浩烟波。《腊雪一首》宋代·苏籀—吞屋糁空嗥越犬，如椽悬乳战吴僧。皛然一色纷无际，飘瞥群花散却凝。人迹禽飞遭屏绝，竹端松顶重何胜。将军逐虏弓刀湿，坐幄书生能不能。《饮汪彦章池阁见龙挂》宋代·洪刍—避暑追凉许近寻，君家池阁爽烦襟。密云不雨龙挂尾，落叶辞风蝉噪林。许远清湾净如拭，没多红芰意能深。围棋争道未得去，遮莫城头西日沉。《读赵飞燕外传杂诗七首 其一》宋代·张嵲—漫漫积雪被岗坻，宜主当时有暗期。忽见梅花照夜发，祇疑犹待射雕儿。《送太仆少卿陈先生之南寺》明代·湛若水—因忆环滁胜，曾登太仆堂。逍遥王子馆，把别榜兄觞。戎马论材剧，羁怀吏隐忘。秉心渊塞处，騋牝自骧骧。《赠安邑知县方寺丞》宋代·魏野—寻常少往还，门静似居山。书为传家秘，琴因国忌闲。坐衙更鹤氅，行乐到禅关。约我休官后。邻居竹树间。《赋得战袍红（时少保公得琐瞎刺制袍，命赋）》明代·徐渭—海罽染啼猩，征袍制始成。春笼香共叠，夜帐火俱明。自与鹑旗映，还宜蟒绣萦。战归新月上，脱向侍儿擎。《自胥江上峡至韶阳作 其三》明代·屈大均—潮鸡鸣未已，微月逐潮生。水宿难为夜，舟开不待明。半帆烟树影，一枕草虫声。不寐怀衰白，劳劳水菽情。《魏顺甫晴川阁分韵得芳字》明代·王世贞—忆醉渔阳春草芳，蹉跎回首廿年强。青萍斗傍孤城合，白首天容二子狂。高阁对悬今古色，浮云不尽往来樯。尊前忽语登龙事，慷慨悲歌泣数行。《游清凉寺三首 其二》明代·王守仁—积雨山行已后期，更堪多病益迟迟。风尘渐觉初心负，丘壑真于野性宜。绿树阴层新作盖，紫兰香细尚馀蕤。辋川图画能如许，绝是无声亦有诗。《观袁永之乐府戏裁子夜歌二首寄之 其二》明代·李梦阳—日暖春波绿，湖平一镜天。船船载歌舞，争向绿杨边。《沽酒行》宋代·俞德邻—去年斗酒贯三百，路逢曲车常啧啧。朝来啜齑暮食盐，汲井煎茶待佳客。尔时石秫十二千，仍更五千籴石麦。米曲柴薪价倍增，酒价虽增欲谁责。昨秋一稔天所怜，瓯窭刈穫过良田。大麦小麦今又熟，麟经髣髴书有年。年登米麦塞市廛，官酒定价那增钱。一朝酒家悉闭户，斗酒更欲沽二千。道逢醉者惊相顾，老夫仓忙问其故。答云近日添课程，去城十里皆官库。岂惟酒价今日增，明日十千卖石醋。乞浆得酒良已难，或者乞醯邻亦怒。君不见昔时三百青铜沽一斗，坊外酒徒犹忍口。《不寐》清代·黄景仁—不寐披衣坐，千林曙色封。山衔将落月，风约欲疏钟。虚白水明阁，高寒鹤唳松。回头看城堞，鸦散晓云重。《阿四既留溪南士能命更呼刘生佐酒亦以事羁赋此嘲之》明代·胡应麟—咫尺玄英宅，朱弦试一弹。中原留上驷，蓬岛隔飞鸾。酒压荼蘼瓮，春迟苜蓿盘。美人期不至，惆怅月华残。《酬诸同官见和三首》宋代·胡寅—初看绿净已红稠，有艳无情不障羞。依倚铅华閒写镜，霏微风露早涵秋。虎溪香社厅难入，玉井长梯未许游。同赋诸仙语皆妙，坐令芳色句中留。《鹧鸪天 同表妹游董夫人西园》清代·万淑修—花径斜开浅水滨。疏篁深处绝纤尘。漫从洛浦邀神女，试到天台访玉真。携绿绮，伴佳宾。绕篱小草好相亲。却忧赋就胶东去，日暮还听鸟弄春。《西菩中晖堂乃参寥辨才所居》宋代·释居简—门外青山自作双，檐前松韵泻秋江。半规皎皎暾重雾，一点晶晶洞八窗。用晦不曾欺暗室，凿邻何必借残釭。俭存元祐规模小，曾著光明两胜幢。《幽居》宋代·赵崇嶓—不作无舆叹，幽居体自胖。能贫蔬食足，投老敝裘安。濁酒融春意，青灯话岁寒。外头无限事，忙杀不相干。《送何香山师相》明代·郭之奇—丘梁绝代睹，名业与公巍。十载师臣席，三年论道扉。硕肤明逊节，宠利戒深讥。龙德当渊跃，虎争下殿归。人嗟风度远，我念雪门违。斗极于南是，凉雱自北非。星轺初夕发，明主久宵衣。屈指东居日，悲心俟渚飞。《对菊》明代·卢龙云—久淹末路秋多思，尚喜东篱菊有花。杯酒未曾输蒋径，诗篇犹自拟陶家。休悲摇落霜逾峻，独对幽香日未斜。不是岁寒徵晚节，却教桃李尽年华。《初入庐山三首》宋代·苏轼—青山若无素，偃蹇不相亲。要识庐山面，他年是故人。自昔怀清赏，神游杳蔼间。如今不是梦，真个在庐山。芒鞋青竹杖，自挂百钱游。可怪深山里，人人识故侯。《将上惠阳舟中望罗浮即事呈王太守 其六》明代·屈大均—牵上榕城水渐高，葫芦山截苦波涛。冬乾不满二三尺，撑折弯弯无数篙。《北固山》宋代·张灵受—铁瓮城头数塞鸿，淮山依约翠烟中。伤心狠石千年在，极日迷楼百尺空。浮玉春酣江带绿，扶桑日涨海门红。南朝流下无穷浪，长与渔人櫂短蓬。《九日袁子才庶常寓中平台登高》清代·吴可驯—平台高倚梵王宫，无限秋光到眼中。一片闲云沈远塞，数行归雁界晴空。可无黄菊酬佳节，只有青山识寓公。回首故园风日好，茱萸插帽几人同。《贺詹巡检考满》明代·张天赋—除书荣俸莅罗岗，万里孤城托俊良。草莽震惊藏虎豹，宪台委任带风霜。三年喜报仪封政，五位行看宠命光。试问锦旋订何日，欲凭长揖饯河梁。《偈颂一百零三首 其九十九》宋代·释月涧—东湖一棹过侯溪，两两相看眼似眉。若问陈年闲佛法，杜鹃声在最高枝。《苏武》宋代·徐钧—胡沙不隔汉家天，一节坚持十九年。白首微官甘属国，耻随李卫老戎旃。《广遣兴五十八首 其三十三》明代·王夫之—担头旧卖雨霏微，错惹桃花扑岸飞。缩项鳊能师鳖智，食心螟不慰蝗饥。墦间鬼食乾糇德，牛口妻□伏卵悲。待夺耕夫黄犊子，一溪春草衬蓑衣。《江西题东湖》唐代·曹松—凿出江湖思，凉多□□间。无风触微浪，半日□秋山。《复朱晦庵》宋代·谢谔—笑指长沙擅閫，来向吾乡假途。一段忙中说活，无非孔孟工夫。《闻人唱吴歌》明代·高启—楚人不解听吴歌，我独灯前感慨多。记得通波亭下路，画船归去雨鸣荷。《欢物吟》宋代·邵雍—水雨霖，火雨露。土雨蒙，石雨雹。《晚坐》明代·唐秩—鸡栖斜日暮，犬吠噪鸦忙。酒醉诗魔壮，琴疏指甲长。春情凭梦了，野思为尘荒。独坐青苔软，无风心自香。《自砺山东望震泽诗》南北朝·鲍照—澜漫潭洞波。合沓崿嶂云。涨岛远不测。冈涧近难分。幽篁愁暮见。思鸟伤夕闻。以此藉沉痾。栖迹别人羣。结言非尽书。有念岂敷文。《常山喜得家信三首 其一》明代·孙承恩—此日逢家信，千金喜更真。客瞻异乡月，人别故园春。安稳无馀望，康强有老亲。拳拳寸草意，感激戴苍旻。《金山桥上闻苑池荷香》元代·张翥—立马金河上，荷香出苑池。石桥秋雨后，瑶海夕阳时。深树栖霞早，微波浴象迟。烦襟一笑爽，正喜好风吹。《送少师许先生致政还新安 其二》明代·区大相—常时封事答宸旒，天下安危在运筹。北阙来承鱼水遇，东山归待菊松秋。还因汉世思黄绮，岂向尧时慕许由。童稚莫嫌三径晚，五湖容易着扁舟。《留诗》唐代·李公佐仆—我有衣中珠，不嫌衣上尘。我有长生理，不厌有生身。《扇》明代·方孝孺—寒藤阴壑悬风霜，刳皮捣骨收溪光。银汉半边秋月白，璚台一幅春云香。青旗翠纛湘潭竹，宝刀纤纤破寒玉。束来十二碧琅玕，凤骨凝香冷盈掬。吁嗟造化由天功，乃知制作归良工。胶漆投情作鸾偶，卷舒怀袖生清风。清风飘飘可人意，忽觉声名满天地。南州溽暑恩爱多，只恐凉飙入庭树。《金粉泪(56首)·现代》陈独秀—严刑重典事唐皇，炮烙凌迟亦大方。暴虐秦皇绝千古，未闻博浪狙张良。《吴保义求偈》宋代·释怀深—前日相逢欣款曲，见君胸次坦然平。祖师有个入门句，只要时中事事轻。《草凉楼驿》明代·薛瑄—翠华西幸驻山间，草阁乘凉动喜颜。何似长安歌舞地，凤楼千尺更高寒。《过歌风台》明代·童轩—望夷宫中箭如雨，芒砀山前五云起。沛公提剑走咸阳，百二河山属真主。乌骓已逝走狗烹，威加四海来故乡。台前父老奉觞寿，酒酣激烈歌声长。高皇龙去台应朽，猛士何人四方守。落日悲风动地来，萧萧但见台前柳。岂不闻姑苏草长游糜鹿，铜爵年深野狐哭。唯有陶唐三尺阶，千载人思太平福。《颂一百则》宋代·释重顯—祖域交驰天马驹，化门舒卷不同途。电光石火存机变，堪笑人来捋虎须。《江山晚眺》宋代·黄荣仲—十里沧波自在流，满天风月下芦洲。待携六幅生绡去，画出江南水墨秋。《美邑宰》明代·邓雅—宰邑承恩命，临民有政声。戴星还出入，与水共澄清。道为朝廷重，心于富贵轻。何当告太史，卓鲁可齐名。《蛩》清代·弘历—应候金风爽透帷，王孙花下欲归时。乍听此夕繁如是，因识鸣秋竟不疑。梦入寒丛同蘧栩，语来露砌许犹夷。云和丝竹无须奏，搦管閒吟有所思。《考槃轩 其三》清代·林朝崧—焚香斗室静于僧，午睡抛书坠枕棱。诗兴忽来携杖出，青山一角柳梢登。《莱圃杂咏 其十四》明代·屈大均—负杖还墟落，韶光正及春。涧花欣有主，山鸟喜无人。《句》宋代·释惠崇—晓风飘磬远，暮雪入廊深。《将至官坡登一土冈望复州作》宋代·张耒—茫茫梦泽连禾黍，断垄横冈散平楚。登高试望竟陵城，孤烟落日知何处。旧游如梦去莫挽，客愁冉冉还如故。他年若问鸿轩人，堂下蔷薇应解语。《舟中》宋代·范仲淹—珠彩耀前川，归来一扣舷。微风不起浪，明月自随船。《军行曲 其五》明代·屈大均—沙炮都须丈二长，藤牌一一辅花枪。纵横只用鸳鸯阵，马战何如步战良。《大安人至》宋代·李公明—冻雨杂零雪，柴门不敢开。持来一片纸，谁自大安来。元帅方归沔，边书又报阶。忍寒再三问，老弟几时回。《赠邬处士继思》清代·顾炎武—市中问韩康，药肆在何许。床头本草书，门外长桑侣。每吟诗一篇，泠然在云天。筇穿北固雪，艇迷京口烟。六代江山好，愁来恣搜讨。兰荪本独芳，姜桂从今老。去去复栖栖，河东王伯齐。年年寻杜甫，一过浣花溪。《送王户部督饷延绥（延绥旧在绥德，控制河套》明代·董应举—米珠桂草骆驼城，一线鱼河百万兵。不信受降终隔虏，可能绥德更移旌。黄沙漠漠笳声壮，朔气凄凄铁骑鸣。谁继旧时崔少保，直将输挽作长缨。《送嘉祥县主簿》明代·郑真—麟绂由来纪地灵，宣尼绝笔载遗经。千年已见河流碧，万里遥看岱岳青。鸾凤林低栖棘枳，鲲鹏海阔奋空冥。春花满县归来日，玉佩玲玲月下听。《鹧鸪天·壬子人日作，越六载戊午冬至前五日续成之》近代·俞平伯—红烛樗蒱迹已陈。纵无花胜也宜春。常言北国多风雪，不道西来有美人。携俊侍，过东瀛。颀颀硕女进中庭，四门乍辟金鸡叫，日照南荣已大昕。《初夏早行》清代·缪烜—晓上征骖月半斜，居人未起露沈沙。雨鸠南北隐相唤，浓绿香来清胜花。《巴川》宋代·景希孟—二载巴川县，谁知是与非。还乡何所有，载得一清归。《诫杀偈十首 其四》宋代·释怀深—吴人信向更无加，可惜时中善愿差。手掐数珠忙念佛，一边叫唤买鱼虾。《过潇江饮卢侯见署中》明代·李孙宸—临江江水蘸花明，此地传同令尹清。官署乍停飞舄影，绨袍如恋故人情。行持使节怜周道，闻罢弦歌岂武城。珍重临邛劳负弩，倦游吾已愧长卿。《渔家傲》宋代·晏殊—宿蕊斗攒金粉闹。青房暗结蜂儿小。敛面似啼开似笑。天与貌。人间不是铅华少。《公仆天章书示暂往蓝田兼阅山水以答来贶》宋代·文彦博—暂枉观风旆，从容赏物华。蓝山青有玉，辋水碧无沙。林静闻啼狖，川长见落霞。宜寻幽径处，竹里到南坨。《台中竹枝词 其三》清代·林朝崧—女儿生小富春乡，倚市嫌羞刺绣忙。近日别开新活计，夜深灯火绩麻场。《谒岳王墓》明代·江源—阃外专征岂不知，精忠心事竟难移。担全天地君臣义，不计吾家父子危。王冢有碑镌大节，宋陵无主酹芳卮。拈香再拜祠前像，尚想中原报捷时。《元夕》宋代·晏殊—星粲宝灯连九市，水流香毂渡千门。姮娥似有随人意，柳际花前月半昏。《世谓七夕后雨为洗车雨又七夕后鹊顶毛落俗谓架桥致然戏作二绝 其二》宋代·韩驹—上界鸾骖凤驾多，不消野翮强填河。可怜无数颠毛落，只得云軿一再过。《送人下第归桐城》明代·王恭—如君宁久微，且复顾庭闱。折桂暂无分，飘蓬今独归。壶公当过道，金粟待行衣。遥想青灯下，闲堂静掩扉。《夜宿沙涡》宋代·赵蕃—橹折帮难进，牵殊深足虞。百艰甘薄命，共济赖同途。聚落强名地，并吞总是湖。遥遥闻吠犬，更问酒家酤。《观五帝吟》宋代·邵雍—进退肯将天下让，著何言语状雍容。衣裳垂处威仪盛，玉帛脩时意思恭。物物尽能循至理，人人自愿立殊功。当时何故得如此，只被声明类日中。《挽李楼峰》宋代·马廷鸾—短椠传边警，长篇罄亩忠。危邦韬昼锦，剧盗剪春葱。地隔几庐舍，天怜两秃翁。而今吾后死，作传岂能工。《宿郑五别业林处士》明代·赵迪—不见催租吏，渔歌听自频。应迷辋川路，空想武陵春。落日闻清磬，寒林见故人。秋风如有待，江上共垂纶。《普同塔》当代·吴金水—十万英灵同日死，悲歌慷慨属潮人。我来身是长安客，愧向塔前瞻旧尘。《送岩老出北门 其一》宋代·王十朋—暮春送客北山门，厌坐黄堂喜见村。麦熟秧青农事急，十分归兴在田园。《颂古二十四首》宋代·释胜—南泉王老太无端，却逐盐官作乐官。西祖令严行禁止，免他禅会错欣欢。《蝶恋花·急景流年真一箭》清代·王国维—急景流年真一箭。残雪声中，省识东风面。风里垂杨千万线，昨宵染就鹅黄浅。又是廉纤春雨暗。倚遍危楼，高处人难见。已恨平芜随雁远，暝烟更界平芜断。《除夕和石江韵 其三》明代·夏良胜—燕歌墙外度，高遏彩云边。袖出降魔剑，囊无卖赋钱。星躔随历次，更漏一壶天。莫怨宫流水，泠泠不系年。《答迹园先生》近代·程千帆—盖棺嫌早买山迟，斯语深悲我所知。晼晚夕阳占大运，萧条朝市閧群儿。乌头马角宁终古，碧海红桑又一时。坐对微凉惜长夏，新蝉已在最高枝。《画松为顾良弼主事题》明代·李东阳—画松不必真似松，风骨略与画马同。毕宏曹霸两奇绝，妙意止在阿堵中。君家素壁光如雪，上有虬枝老垂铁。晚岁长同怪石寒，炎天耻受高云热。江翻树转争喧豗，十步九战何时开。阴房半扃山鬼啸，海水不断天风来。城南野人颇醇古，坐爱凉秋满虚宇。安得移来十丈青，高价如山弃如土。知君此兴迥莫攀，谓予苦绊风尘间。携琴载鹤招使去，我家自有徂徕山。《昙花》当代·陈振家—月光倩影太凄清，楚楚向人似含情。微风乍至蛮腰动，细露轻沾玉箸凝。岂离群芳生幽怨，还为春光恨暗倾？天姿何须计独处？斗妍岂爱个中名。流星倏暂飞璀灿，闪电万钧引雷鸣。可怜天生倾国色，笑靥一瞬千金轻！丽质端合知音赏，哦声岂已动心旌？诗心与汝共相许，愿随佳丽到五更！《谒金门 其一》宋代·曾揆—山衔日。泪洒西风独立。一叶扁舟流水急。转头无处觅。去则而今已去，忆则如何不忆。明日到家应记得。寄书回雁翼。《次秀野杂诗韵 其二》宋代·朱熹—向来鞅掌元非病，此日徜徉讵有妨。自喜登台闲瘦竹，人惊步屧响空廊。高斋雨过新山色，曲沼风来旧水光。千里壮心殊未已，不应疏懒兴能长。《次韵李秬梅花》宋代·晁补之—寒岩幽雾不曾开，残雪犹封宿草荄。一萼故应先腊破，百花浑未觉春来。惭非上苑青房比，误作唐昌碎月猜。常恨清溪照疏影，横斜还许落金杯。《明日，鹏飞照磨赐和，再用前韵二首 其一》元代·刘鹗—自怜老去情怀别，笑拾花钿不复曾。良夜好天千载意，光风霁月四时灯。暂辞江表烟尘海，偶上人间傀儡棚。一片忠君心似血，鬓边白发迩来增。《杂拟词 其十三 更漏子·拟碧山》清代·汪东—爇金炉。围绣幄。閒展小屏山幅。桃脸破，杏妆残。单衣怯晓寒。前时节。匆匆别。戍角频年吹彻。香叠垒，燕调雏。人还如燕无。《北邙吊古》明代·邓云霄—洛阳城里歌钟起，北邙松风徒聒耳。当年生死异炎凉，此时人鬼随流水。王侯陵墓尽皆空，一望童山夕照中。传语樵儿须爱惜，且留残树伫悲风。《过衡州馆于郡斋时太守裴梦贶督役于城上》宋代·孙觌—万锸风雨集，三令霜雪严。适发半闾左，雅舂亦髡钳。大事难虑始，掇龟宁复占。君看执扑者，端是邑中黔。《雪意》宋代·朱熹—向晚浮云四面平，北风号怒达天明。寒窗一夜清无睡，拟听杉篁叶上声。《又和漫成四首 其二》明代·钟芳—微哦昼倚云岑迥，幽眺晴循石径斜。怊怅沧波限南北，玉人迢递瘴烟赊。《映碧园产并头莲三十首 其十一 六麻》明代·孙传庭—把盏看芳蒂，真如客兴奢。疑将双劝酒，岂合独开花。居共藐姑射，名同萼绿华。泽癯难应接，次第酌流霞。《金华北山纪游八首 其七 山桥》元代·黄溍—行行指木末，路逐飞云上。时登巨石憩，共听春泉响。寻源竟莫穷，即事成幽赏。《诗偈 其二十》唐代·庞蕴—白衣不执相，真理从空生。祇为心无碍，智慧出纵横。唯论师子吼，不许野干鸣。菩提称最妙，犹呵是假名。《满庭芳 上程宪卓，程尚书大昌侄》宋代·李刘—郑履声传，倪经业绍，半千贤运重开。妙年阔步，高折桂枝回。卿月郎星历遍，都贪把、符竹南来。棠阴永，仍持玉节，臬事副钦哉。吾生，真幸会，旧家桃李，曾费栽培。更春风次第，吹到寒荄。遥望绂麟祥旦，霄躔邈、阻奉琅杯。谁知道，清源路远，直上即蓬莱。《喜雨用知宗韵呈陈丞相》宋代·李洪—旱意初忧病圃场，霈然甘泽起羸尪。穹苍既格由孚信，德教从来本抑强。再熟言观竞藨衮，千仓千见咏丰穰。帝虚左揆思良弼，霖雨重期泽万方。《晨入曹中即所见有感》明代·王世贞—东风吹微绿，一夜千树满。黄鸟坐交枝，流声自睍睆。侧生墙阴柏，憔悴一何短。岂以真宰私，幽独受时缓。《十月袁浦道中》清代·张僖—晓来霜气扑征骖，买醉旗亭酒半酣。斜月五更催上马，又驮残梦入江南。《早春》清代·赵景淑—细雨微风漾柳丝，不知春到几多时。窥帘燕子殷勤甚，衔得花泥入砚池。《送赵普》宋代·宋太宗—忠勤王室展宏谟，政事朝堂赖秉扶。解职暂酬卿所志，休教一念远皇都。《升中古柏》宋代·赵抃—雪挫更霜摧，寒心未易回。庭前皆古意，何必问西来。《道士》宋代·陈元老—头戴鹿胎皮，身披鹤氅衣。月寒丹井立，霜白醮坛归。《和韦开州盛山十二首。竹岩》唐代·张籍—独入千竿里，缘岩踏石层。笋头齐欲出，更不许人登。《龙游道中即事》宋代·曹彦约—几年舟楫便吾曹，步入龙游记所遭。激水代舂城旦坐，叉松亲爨店人劳。屏除车马肩舆冗，料理泥沙甃甓高。忙里著晴天意好，坐令行客兴滔滔。《晚秋平远楼即景》明代·林廷模—半挞碧窗纱，凭栏趣转嘉。雁声来别渚，秋色入谁家。云去山容瘦，风来雨脚斜。老僧谢尘鞅，坐对一篱花。《清河道中》清代·曹俊—青杉寥落走风尘，又见西风动白蘋。万斛秋愁千里客，相逢强半乱离人。《自宽》宋代·郑刚中—瘴浓複岭烟如墨，照以澄江一洗开。芳草望中春去远，落花寒处鸟声回。风飘空翠入修竹，润滴幽蹊生绿苔。不是从前赋清苦，未应得向此中来。《余在制勘院昼卧念故山经行处用空山无人水流花开为韵寄山中道友八首 其三》宋代·释德洪—数峰横杳霭，空翠疑有无。落日谁同看，啼猿我欲呼。《沈元用太守和具茨诗张元明两用其韵见邀同赋》宋代·周紫芝—汉阳胡骑嘶秦川，六龙御日升中天。翠銮亲巡耀宝鞭，神武自作诸将先。子阳盗据众万千，井中蛙腹不受鋋。虎头谁敢当文渊，一洗万古空英躔。风威巳落诸蕃传，上兵伐谋军贵全。固应玉陛当周旋，朱幡犹此阅望弦。安危以身谁肯前，愿扶国步整播迁。劲兵出塞鏖祁连，长缨曳首来翩联。尽驱酋长朝甘泉，未惭骠骑羞戈船。先声旋下齐与燕，称觞拜舞呼万年。黄童佩犊无征廛，农桑万里通人烟。蓬头舞剑空腰缠，要分颇牧来藩宣。古来千里制一贤，长城未必能防边。《赠郴阳何都宪子元巡抚云南 其一》明代·邵宝—昆明池水绝惊波，帝遣巡行意更多。汉尉几人能节制，尧封何地不包罗。塞逾南岳无鸿到，路比西川有鹤过。从此公堂须再筑，向来曾拟召棠歌。《题著色山图》元代·虞集—江树重重江水深，楚王宫殿在山阴。白云窈窕生春浦，翠黛婵娟对晚岑。宋玉少时多讽咏，江淹老去倦登临。扁舟却上巴陵去，閒听孤猿月下吟。《有托招予谒门下者诗以代柬辞之》明代·梁以壮—秪恐负知己，沉吟故草莱。书为垂老癖，心已及秋灰。有鹿归蕉梦，无珠保蚌胎。甘贫讵免醉，迂拙是从来。《荆南秋望》宋代·寇准—西风吹户牖，犹自客荆蛮。积水浮秋汉，微阳淡远山。蝉稀疏叶尽，雨歇片云闲。何日忘簪绂，深居石室间。《再过常州》宋代·杨万里—淮浦回春舫，荆溪又早炊。向来迎客处，还似迓侬时。父老今余几，山川别後奇。旧游休再至，再至只成悲。《摸鱼儿 尊》清代·吴潆—趁西风，芰荷斜卷，冰丝晴漾清影。吴中昨夜人初到，传到碧芽如莹。凄凉性。爱一缕纤纤，乍渍霜痕净。烟浮半顷。怅滋味家常，乡园梦隔，季子唤归艇。芳洲畔，一样波明似镜。孤怀千里重醒。鲈腮剖罢羹调美，又是豉盐香凝。江湖竞。叹玉筋愁多，酪乳难争胜。凭栏暗省。有几树丹枫，两行新雁，来与写秋兴。《玉楼春 同官载酒为叔母寿次韵为谢，时自潼过遂》宋代·魏了翁—射洪官酒元曾醉。又六十八年重至。长江驿畔水如蓝，也应似、向人重翠。人生岂必高官贵。愿长对、诗书习气。陶家髻子作宾筵，有如个、嘉宾也未。《送聪首座游升》元代·郑元祐—昔年龙河帝作宫，万础搆出金芙蓉。祝釐至命黑衣相，董役乃是乌台公。帝乘云去师示寂，瓦砾依然化金碧。搥钟吹螺震天地，游从每振东南锡。聪也金鳌背上人，金翅擘海驱波神。典座南屏万峰上，高阁瞪睨青嶙峋。来吴欲作凤台去，词锋欲写秦淮树。业材参天必豫章，匠石何尝后梁柱？渺渺长江无尽流，诗成为寄波间鸥。自昔六朝帝王州，老夫每欲东南游。白下江山暮云合，乌衣巷陌斜阳愁。古人销亡景物在，著我一赋商声讴。《舟过陆州谢乡人余五郎送酒》明代·王寅—新醪香艳石榴花，赠得双樽不用赊。为谢客愁消得尽，残年一路醉还家。《送史册步知池洲》宋代·孙应时—人地维垣后，功名治郡初。细寻循吏传，少辍子云书。铃合间无奈，江山兴有余。由来形胜地，保障定何如。《和孙世则著作新年见寄 其二》宋代·韦骧—剸繁芟弊力无馀，行学存心负厥初。冻笔方驱嚣讼牒，解颐忽得故人书。分襟固久情还密，领邑虽邻迹也疏。安得同时俱代去，相从山水乐吾闾。《翠羽辞》宋代·梅尧臣—秦女乘鸾遗翠羽，落在人间与风舞。风休不归谁作主，此郎拾取装金缕。郎家主妇爱且怜，系向裙腰同出处。朝来邻里偶经过，方朔邹枚争欲睹。主人重客苦留连，急走钿车令去取。酒巡未匝掩合扉，忽已闻归报鹦鹉。重匀朱粉临镜台，促息不停催出户。正抱琵琶稳系条，辊作轻雷拢作雨。自解弹成啄木声，岂唯能写胡人语。醉眼流波入鬓时，弦慢遨郎紧弦柱。身柔柱涩郎力微，欲倩傍人频顾主。主何磊落风味多，就请上宾无不许。相疏情远谁称渠，画拨当胸客当去。《晚望二首》宋代·杨万里—月是小春春未生，节名大雪雪何曾。夕阳不管西山暗，只照东山八九棱。《再用前韵写苍虬宅也饮馀兴》清代·陈三立—松出高墙菊在盆，迷离光影镜中存。灯如星点渴围坐，屋漏雨声凉有痕。泥饮何妨遭杜甫，山行几欲叱王尊。狂歌醉语沉沉夜，莫数生前白发根。《偈六十九首》宋代·释道宁—灵山标榜，五指舒光。少室真规。断肱立雪。尘中辨主，盘山踪迹犹存。杓柄妥来，象骨家风尚在。流通密旨，建立法幢。全藉高人，方能巨济。然后玄关大启，四海一家。任他六臂三头，到此也应拱手。须弥顶上非凡木，白藕峰前得处高。《德清溪南山水》明代·陆深—连朝积雨喜新晴，渡水登山取次行。南斗星辰奠吴越，东风烟浪接蓬瀛。半生酒盏元无分，二月花枝太有情。回首好山千万叠，青云长傍涧松明。《布衣步丁小玲韵》当代·傅义—草茅尘少未缁衣，嘘壁还思气吐霓。瘦误人誇身似鹤，老真自诩发成丝。飞觞醉月慵呼侣，安步徐行漫咏诗。忽见空谷幽兰韵，清芬徒挹笔难题。《次韵赵云中饮呈孟君复二首》宋代·方回—旧业田荒百顷莱，眉头长与醉怀开。春愁忍共金钗诀，夜禁偏嫌玉漏催。聚散有情都是梦，古今无物不成灰。何时再觅狭邪路，白骨谁非塌井苔。《怀瓶公》清代·袁昶—曾斥邪蒿直讲筵，急难谋国匪身便。谴何终抱此纯白，揵户独草吾《太玄》。老鹤冲霄砦空在，一龟支榻气犹全。平泉无数髯谏议，岁晏直并松心坚。《积雨新晴二月八日东园小步二首 其一》宋代·杨万里—醉来忽堕锦网窝，无奈桃围李绕何。八角小亭无处坐，见花多处背花多。《锦石峰寺小憩忆仆年二十六七时此间游处经岁不胜今昔之感也》清代·欧阳辂—古寺雨余苔满扉，老藤垂阴周四围。溪风吹酒坐来晚，山鸟狎人鸣不飞。旧社僧徒已无在，当时居邻今亦非。眼中故物定谁是，羡汝锦纹双石矶。《赠熊古月》宋代·萧立之—千载虚中无法传，授之握算子能玄。老夫后死今为累，更欲蕲生又问年。《存方寸地》宋代·叶茵—客问燕山地，燕山地不多。祗因解培植，桂子绿婆娑。《暮景》明代·申光汉—树密深浓翠，孤烟淡作云。前村闻犬吠，暗路草中分。《次韵马叔度再用前韵见寄》宋代·喻良能—善弈从来数弈秋，胜游今作子长游。才多已觉悬河似，诗妙无劳入海求。画月裁云宁底巧，奔泉抉石一何遒。谁知倾盖成胶漆，笑杀如新到白头。《闺词四十首　打鸳鸯 其十三》明代·陈子壮—鸳鸯绣罢出池边，三十六双明睡莲。莲子试将随意掷，一双惊起不成眠。《巳日诗》魏晋·潘尼—霭霭疏圃，载繁载荣。淡淡天泉，载渌载清。《刘耀卿画 》元代·凌云翰—曾倚江亭看雁飞，梅花和雪亚荆扉。客帆自向沙头落，不是山阴兴尽归。《赠茂生》明代·何巩道—风流王谢少知名，三十文章更有声。深竹夜留寒士宿，落花中共老僧行。苦吟不解撚须癖，托病谁知采药情。后院早调琴一曲，宜男芳草待春荣。《文士二首 其二》明代·陶安—文士经纶学，时来志或酬。玉堂清不夜，金鉴照千秋。白发忧民瘼，丹心为国谋。所期功业盛，富贵一浮沤。《过常山赵忠简公墓》元代·吴师道—客行常山道，溪駃波沄沄。溯流睇崇冈，问是丞相坟。舍舟步榛翳，隧道不复分。石麟已零落，宰树何披纷。其傍曾玄居，混迹随耕耘。亦有显仕者，远去忘榆枌。长吏类俗流，但识期会勤。葺治禁樵采，此事今无闻。堂堂中兴烈，忠正而德文。祸胎偃月奸，冤魄炎海氛。凄凉槥车还，仓卒书疏焚。谁知尉职卑，乃能杜使君。苍天佑贤俊，微尔几空群。兴怀慨前事，空山黯愁云。咸阳骨安在，唾骂奚足云。骑箕俨天上，千载弥清芬。《临江仙（成都西园）》宋代·范梦龙—试问前村深雪里，小梅未放云英。阳和先到锦官城。南枝初破粉，东阁有馀清。《赠魏太守考迹五章》明代·霍韬—采菊采菊，于樵之眉。手算金英，口衔金卮。金英馨芬，金卮刚而。采菊英支，蘸金刚卮。持赠远人，薄慰远思。采菊采菊，于樵之巅。菊英佩韦，菊英佩弦。菊英插髦，菊英任肩。采采菊英，聊以永年。持赠远人，聊慰各天。采菊采菊，于樵之侧。上有流云，侧有兀石。菊根千龄，菊华千日。插发怀哉，瞻天北极。持赠远人，远人之德。采菊采菊，于樵之下。佩菊以归，薄言夙夜。佩菊以归，薄言绘画。我菊之英，邈不以价。持赠远人，作远别话。采菊采菊，于樵之岨。樵云飞飞，樵厓楚楚。破樵云丛，蹑樵厓砢。采樵采樵，自我自我。持赠远人，实获我所。《答赴补同人》宋代·刘克庄—莫厌春泥没膝深，公卿皆拔自词林。鹄袍肯在诸生列，虫篆原非壮士心。山下久无吾屐齿，苇间忽听子挐音。年来懒与人谀墓，欲赠刘叉未有金。《幽居岁暮》宋代·陆游—却医翻少疾，辞禄不加贫。嘉木移俱活，村醪酿辄醇。悠悠还过日，盎盎又逢春。狂舞君毋笑，梅花插满巾。《鸡鸣曲·现代》于右任—福州鸡鸣，基隆可听；伊人隔岸，如何不应；沧海月明风雨过，子欲歌之我当和。遮莫千重与万重，一叶渔艇冲烟波。《蓦山溪（和鹜州晏倅酴醿）》宋代·杨无咎—天姿雅素，不管群芳妒。微笑倚春风，似窥宋、墙头凝伫。一春花草，陡觉更无香，悬绣账，结罗巾，谁更熏沈炷。《山中题古墓》宋代·葛天民—冢荒无树亦无碑，土面砖痕似灼龟。坏道尚存翁仲守，传家知是子孙谁。又成东海终难料，欲锢南山最可悲。要寄此情浮世去，临流说与落花知。《题普陀寺壁用丁孝子鹤年韵 其二》清代·曹文汉—独立盘陀思悄然，沧桑陵谷几推迁。君能负骨归千里，我亦伤心到隔年。龛赭潮回东极地，鲲鹏路接北溟天。同来此处传高士，遗墨纱笼句欲仙。《挽委顺子王防禦》宋代·方回—温饱逍遥八十馀，稗官元自汉虞初。世间怪事皆能说，天下鸿儒有弗如。耸动九重三寸舌，贯穿千古五车书。哀江南赋笺成传，从此韦编锁蠹鱼。《对梨花》明代·高启—素香寂寞野亭空，不似秋千院落中。卧对一枝愁病酒，清明今日雨兼风。《经旧游》唐代·鲍溶—游鱼怀故池，倦鸟怀故窠。故山系归念，行坐青巍峨。《临江仙 寄简西峃》明代·杨慎—西峃襟怀元洒落，近来踪迹何疏。高峣一水不斯须。应同渔父饮，醒眼看三闾。侍立小僮清似玉，少陵诗兴何如。遥岑远目几踟蹰。碧云停杳霭，明月几盈虚。《赠别李非熊侍御》明代·申佳允—姑射山人退食馀，紫微十载昼翻书。玉皇凭几浮香篆，金殿开轩曳绣裾。万里风烟西粤外，九天雨露北辰居。翩翩骢马秋声迅，明月相思客梦蘧。《燕山近事诗 其二》清代·朱青长—金粉秦淮最断魂，繁华焚掠变荒村。笑啼两敢双夫妇，犬马千刀五趾豚。趋避太工成水性，皈依随地得天尊。新朝旧将衣冠美，宫府雍容没点痕。《秋冬之交杂赋》宋代·陆游—岭下晨炊黍，津头暮系船。寒潮吞别浦，老木惨苍烟。市徙新山步，耕侵古庙堧。闲人不蓄帻，散发醉江天。《秋日梁少傅邀游徐道士馆得羊字》明代·欧大任—烦嚣忻暂息，落日过山房。坐久积庭叶，磬清闻洞章。青城时度鹤，白石忽成羊。笑问乘云去，何时到帝乡。《相和歌辞。野田黄雀行》唐代·贯休—高树风多，吹尔巢落。深蒿叶暖，宜尔依薄。莫近鸮类，《和吴正传五台怀古韵 其三 朝阳台》元代·金涓—楚王昔日游台上，前望巫峰近相向。青枫锦石丛古祠，暮雨朝云依叠嶂。蔓花古木多春寒，翠帏仙佩非人间。神功治水佐禹迹，至今石刻巍如山。词臣错写高唐赋，刚道朝云梦中遇。千尺黄湍洗不清，水声犹望台前怒。《又和喜雨》宋代·吕陶—坛宇严封筑，牲羞荐洁鲜。精诚宜有感，惠泽果无愆。暑气沈虚谷，浓云布满天。雷霆驰势力，河汉动经躔。农作方劳甚，人情忽泰然。春渠惭讼水，夜鼓促芸田。优足过三日，丰登又一年。随车循吏事，应可继前贤。《见杨花》明代·陈第—燕山三月飞杨花，满天白雪随风斜。客子出门已十载，飘零感此思回家。杨花飞自好，客愁不可道。岁岁杨花飞，飞尽春光老。春光迅速若转蓬，丈夫建树难为功。李广不侯马援谤，至今慨叹伤英雄。伤英雄，徒拂抑。鬓华忽似杨花色，不如匣剑归去来，南山之南北山北。《极相思 即事》清代·范安澜—去年曾晤瑶姬。记在石桥西。枪头红杏，水边碧柳，白板双扉。前度渔郎今又至，怪仙源、路失津迷。见时草草，别时梦梦，提起悽悽。《昭化留别吴调元二首 其二》清代·常纪—醇醪饮我比何如，雅意相关半月馀。心醉自今劳远梦，云山时惠一行书。《题海若画菊》近代·严古津—偷闲小集故人家，午后新醅午后茶。尚有当年余习在，醉题黄菊几行斜。《感苏州旧舫》唐代·白居易—画梁朽折红窗破，独立池边尽日看。《拟寒山寺 其一一七》宋代·释怀深—池中一土墩，鱼日绕墩转。人观咫尺间，鱼谓千里远。正如躁进人，分寸变眉面。要在张三前，还落李四便。《竹鹤》宋代·苏轼—此君何处不相宜，况有能言老令威。谁识长身古君子，犹将缁布缘深衣。《然弟之丧坚父自京师来吊感书赠别》清代·王易—中庭满涕洟，感君自北至。间关涉修途，永此生死谊。家弟海内交，金石得几辈。一瞑万事灰，但复记名字。坚乎湖海人，意气薄云际。伤哉芝蕙情，千里不辞瘁。仓皇荆棘途，时事久蜩沸。逝者已滔滔，存者亦成弃。易也饱忧患，晞露识身世。疢心骨肉间，作计了无是。浮云复相逾，柳色郁柔翠。江流好送君，江天无尽意。《瓯行志慨三首》明代·张煌言—行矣何梁别，翻为送陇西。胡天应误雁，汉地孰亡羝？冰雪危孤胆，风云怯四蹄。玉关虽咫尺，敢复望芝泥！《好事近（仙吕宫）》宋代·张先—月色透横枝，短叶小花无力。北宾一声长笛，怨江南先得。《入徐界望黄河》明代·郭之奇—黄河天际落徐封，晓气迎车净客容。云接浮光生渺汉，山含远润入幽峰。西来万里流何极，北上千帆影自重。却叹寻源非汉使，会应东海问朝宗。《自号昆崙山樵戏题二绝 其二》清代·李寄—醉卧当垆不肯回，相公促数使人催。杖头经岁无钱挂，一石输君笑口开。《春秋战国门。陈轸》唐代·周昙—丹青徒有逞喧哗，有足由来不是蛇。《秋怀》明代·王廷陈—幽客晚窥户，农人秋筑场。牛羊归委巷，鹄鹜下回塘。寒潦蚀丛竹，凄风疏古杨。田园谁谓乐，牢落亦多伤。《梧州吕仙祠》明代·张穆—曾闻云驭紫虚来，千载残碑剩古台。采药客来逢旧迹，住山僧傍种新梅。青蛇剑去虹霓在，黄鹤楼中铁笛回。无意得游苍水畔，片香惆怅炷寒灰。《行次下渚湖二首》宋代·张镃—绵迁苍岫补林空，菱荇通船万镜中。黄白花明如绣出，蜻蜓犹爱蓼成丛。《奉陪舅丈祠书彦平主簿兄游慧聚终日小饮上方》宋代·仲并—迎宵山吐月，不受寸云吞。看影筛林杪，移尊藉石根。参差明梵刹，一二数烟村。高处僧眠示，携筇试打门。《自石舫进舟由玉河至静明园溪路流览即景成短言五章 其五》清代·弘历—静明山色望中新，及到原来个里人。大意略观便言返，宁毋迟待羽林臣。《王蒙青卞隐居长幅》清代·弘历—无多溪壑昼常静，能使林岚气益鲜。卜筑何论大小隐，不餐沆瀣也登仙。《句》宋代·程以南—欲居东西瀼。《翠岩寺在碧云左障蔽高崖层巘中最为幽绝余每过必留浃旬》明代·胡应麟—碧云既钜丽，香山亦宏敞。翠岩蔽层巘，车马或希往。曰余负奇癖，一一恣探赏。群峰障谷口，弥望悉林莽。谽谺一线入，仄径若指掌。危梯屡攀蹑，乔木时偃仰。阴崖伏空洞，阳峤入宏敞。俯窥地欲穷，上陟天转朗。楼台互回合，金碧时惝恍。虚檐织蛸蟏，画壁森罔两。绳床败叶积，禅堂坏苔长。悠悠石火身，兀兀挂世网。向暮聊独唫，徘徊发深想。《暇日弄笔戏书》宋代·陆游—胸怀几云梦，形骸一槁木。虽客长安城，未始忘退缩。古来豪杰士，强半死空谷。耐事勿动心，贫贱岂汝独？《谩题子彦弟孟浪集诗稿》明代·刘崧—仲也才高更苦心，可堪孟浪剧雄沉。沧溟光采浮天阔，泰华根株拔地深。直道河汾徒自屈，穷居东野竟悲吟。只今放意云林下，对饮从教雪满簪。《兰湖曲四首 其二》明代·欧必元—闻道桑沧恨不同，湖间无复水流东。居人尚想桃源乐，尽日楼台烟雨中。《再和》宋代·潜说友—突兀琼楼照武林，淋漓黄榜快群心。成功共说平淮度，经世谁如钓海任。后乐园应看最好，娄丰年又数从今。太平君子方宵旰，想读豳风到凌阴。《红豆》清代·江韵梅—绮窗红豆记相思，宛转柔肠十二时。春到苔钱圆处绿，个侬心事少人知。《句》唐代·长孙镒—霜沾云梦千岩雪，雁度吴江万木秋。《听陈鍊师弹琴》清代·潘柽章—商弦川上发，元言振棘林。白鹤下庭际，北风微来侵。排云呼阊阖，浩荡思难任。偓佺为我驭，雄龙空中吟。曲终有余畅，洞门花落深。岂惟冥俗累，亦以澄道心。丘中双桐树，霜雪凝奇音。吾欲采其干，赠子徽黄金。《舟行过白石见将使夜宿毛家林翌日到上艹下》宋代·王炎—苍头倦晨炊，卯饭几及午。溯流赤日中，舟子亦良苦。鱼跃恋芳饵，鸥飞避鸣橹。仙翁所退藏，好境自呈露。溪水清可鉴，山云横不度。坐断泉石幽，不受尘土污。问之何所得，妙处难悉数。初非练玉泉，亦不鸣天鼓。人癯道方肥，心远貌亦古。老衲同我来，得句时一吐。物色尽诗材，笔底随指呼。行行更前之，系缆日未莫。转柂涉奔湍，支筇入幽坞。倦甚宿茅茨，睡熟不能寤。迟明又蓐食，凌风上前浦。重露雨点疏，晴岚云气布。蝗蝻尚飞扬，禾稼难爱护。村落有狗偷，耄倪且狼顾。念此一悄然，回舟双港渡。空羡皎然师，诗成有神助。《南歌子 题画二首 其一》当代·黄绮—眉眼能通意，年华半解羞。花里露红楼。绣帘风掠起，总凝眸。《风入松》宋代·侯置—东楼烟重暗山光。春意堕微茫。小红嫩绿匀如剪，黯无言、云渡澄江。没处与人逍遣，倚兰情寄斜阳。《菩萨蛮（集句）》宋代·赵彦端—青春背我堂堂去。桃花乱落如红雨。是妾断肠时。芳心空自持。《秋日村居》清代·李西堂—荒村记树老破篱斜，就里炊烟住几家。一夜西风凉过雨，朝来开遍豆棚花。《春雨词》宋代·黄庚—檐声滴碎玉阑干，开尽梨花亦懒看。燕子不归人寂寞，深深宫殿锁春寒。《豪士吟赠王氏》明代·王廷陈—君家高楼临汉水，落日悲风白云起。门垂杨柳千万株，长条直拂洪波里。我来系舟古杨下，秋深岸束蒹葭靡。此时归思正郁陶，偶尔逢君行且止。邀我置酒开绮筵，庖子击肥兼割鲜。海榴新擘宝房碎，湘橘旋摘金子圆。翠袖成行献歌舞，授色知心次第前。堂中食客多且贤，宝刀锦带光接联。持觞递进劝我酒，四座为寿俱万年。平原十日饮未足，白首酣歌凌紫烟。自矜膂力莫与我，侠气翩翩尤擅武。角弓十斛左右张，蛇矛丈八盘旋舞。枥上生驹六驳姿，猛士如林不敢骑。控鬛鸣鞭一跃上，疾驰缓步众称宜。男儿身手有如此，壮节奇功皆可为。君不见道阻天寒行旅苦，水有毒蛟山有虎。请君杀蛟兼射虎，恶少纷纷安足数。《东阳郭希吕山园十咏·閟云关》宋代·陈傅良—云以无心出，云归亦何心。樵牧窥其藏，妄意此阻深。《王烈妇诗》元代·杨维桢—介马驮驮百里程，青枫一夜血诗成。祇应刘阮桃花水，不似巴陵汉水清。《简林公似》宋代·五迈—穷猿不择木，祥凤宜棲竹。高门结驷荣，陋巷一瓢足。仕有时为贫，贫乃急於禄。夫君何所欠，百事尽从欲。新谐种玉婚，大敞堆金屋。镜里颜尚朱，庭前萱正绿。中州不徜徉，炎海甘驰遂。遂令君子心，度以小人腹。我贫甚去年，全家久食粥。独醒妒人醉，议诮那免俗。名节千载光，富贵一炊熟。朋友严简书，敢以石玫玉。《同周彦升广文渡汉江》清代·吴保初—蛾眉见嫉已堪哀，骏骨成灰复被猜。短棹空横秋水阔，夕阳还抱远山来。美人结束思临镜，贫女梳妆耻自媒。莫怪江流萦九曲，愁肠宛转日千回。《依韵和再开芍药十六首 其十四》宋代·陆佃—姿貌新来胜日先，托根何事得州偏。起将玉骨灵符异，分出金身觉性圆。如不能言常竟日，似曾相识是今年。也应解笑山茶晚，长占东南小雪天。《临江仙》清代·汪东—宇宙旋归谁掌握，须臾倒海驱霆。人天流转万千程。淮南鸡犬在，亦作步虚声。闻道阿环离别后，广寒愁锁倾城。如今盟证有双星。会当乘一箭，飞向月中行。《牵牛花》宋代·汪应辰—叶细枝柔独立难，谁人抬起傍阑干。一朝引上檐楹去，不许时人眼下看。《送徐以源游武昌》明代·徐庸—柔丝细出楸塘藕，织绮金梭弄纤手。并刀裁作远游衣，綵线密缝劳阿母。长江万里流惊湍，九月不知风路寒。鲜鳞切鲙若飞雪，鲸饮一吸金壶乾。酒花熏人两耳热，丈夫自古轻离别。侠气曾酬司马志，剑心已副庄生烈。说武昌门香尘飞，问君此去何时归。记行诗就锦囊富，月霞夜夜生光辉。《园景十二咏 其九 金鱼池》清代·胤禛—甃地成卐字，注水蓄文鱼。藻映十分翠，栏围四面虚。泳游溪涨后，泼剌月明初。物性悠然适，临观意亦舒。《移梅四首 其一》元代·马祖常—幽屏逐鱼鸟，沈迹俦隐沦。所欣在林薮，嘉植日以亲。眷言江介品，纷葩号南珍。遇我好奇服，移根得良因。井井十亩园，菁茆荫涧滨。缟裳擢玉质，宜此空山春。《新渡寺送任仲微》宋代·苏轼—春阴欲落雪，野气方升云。我游清颍尾，想见翠被君。古来聚散地，与子复言分。倦游安税驾，瘦田失归耘。独宿古寺中，荒鸡乱鸣群。送子以晓角，幽幽醒时闻。《至黄厓再登文殊塔观瀑》清代·袁枚—黄厓天上生，对面作浪起。我头不敢仰，诚恐浪压己。岂知下望深，青天反作底。山外有山立，山内有山倚。颇类人衣裳，幅幅有表里。忽然暴雨来，人天一齐洗。避登千寻塔，正对一条水。瀑布从高看，匹练更长矣。始知开先寺，相离咫尺耳。只为绝巘遮，纡行十余里。《送王宣佩归祁门 其二》明代·沈守正—合涧成沟水，黄山隔洞猿。行人秋作客，居者月同樽。各抱难言恨，宁辞折简烦。岂予工怨别，雅道几能存。《王昭君辞 其一》明代·王弘诲—惊沙乱雪下阴山，憔悴胡天几日还。纵使君王怜念妾，归来应减旧红颜。《十年三月三十日别微之于沣上十四年…为他年会话张本也》唐代·白居易—沣水店头春尽日，送君上马谪通川。夷陵峡口明月夜，《【双调】清江引_青青子儿枝》元代·刘婆惜—青青子儿枝上结，引惹人攀折。其中全子仁，就里滋味别，只为你酸留意儿难弃舍。《蕲守李智仲惠簟》宋代·虞俦—黄琉璃色縠波纹，持赠多惭李使君。一枕凉风吹梦去，楚山脩竹正如云。《寄谢赵医士》明代·陆粲—忆我初住清虚天，笑吹龙笛蕊宫前。时骑苍鹿绕殿戏，撞摧玉柱惊群仙。仙班不容共诉帝，帝遣谪来东海边。人世溷浊蝇聚膻，旧游恍忽心茫然。帝呼六丁下戒敕，丁宁莫遣随尘缘。粗人犷暴失帝旨，欻从鸡肋挥熊拳。排门颠倒齿着阖，血濡狼藉唇双穿。父怜母惜救不得，惊呼婢子成狂颠。庸医信手乱涂药，疮成赘结唇珠悬。当筵每遭恶客笑，扑镜欲绝将军咽。赵家王孙今国手，早从紫府窥真筌。灵心昔饮上池水，禁方独受神龙传。三吴来往走汲汲，秋兰一叶江湖船。金篦或刮眼中障，玉斧欲斫头风涎。刀圭为我轻点拂，须臾赘落如增妍。梁公神针不足道，华陀刮骨何须怜。夜梦乘云归上玄，谒帝稽首陈前愆。臣非此翁，此疾无由痊。疲癃四海今沈痼，为翁乞活三千年，要令赤子无颠连。帝为首肯低一笑，归来月落仙华巅。仙华山高杏林赤，尔家旧业青芝田。俞跗越人今已矣，此翁绝艺谁争先。挥斤削垩妙手不易得，赋诗为尔重续南华篇。《己未元旦》明代·林熙春—元日原称化日长，复当天子计群良。河山为洗甘霖净，草木因沾淑气香。四十七年真湛露，亿千万历正当阳。老臣海上封人祝，天保频歌未可量。《遣怀》唐代·杜牧—落魄江湖载酒行，楚腰纤细掌中轻。十年一觉扬州梦，赢得青楼薄幸名。《近得一二砚示范达甫笑以为堪支床也许送端州大砚作诗以坚其约》宋代·张孝祥—范郎紫玉馀半圭，翻手作云雨雹随。龙蛇起陆孔翠飞，云收雨霁千首诗。荐以文锦盘珠玑，夜光发屋邻翁知。桂州刺史书成痴，单车万里日夜驰。囊中已无去年锥，欠此石友相娱嬉。范郎笑我支床龟，忽遣致我重宝赍。金印如斗不愿携，爱此直欲忘朝饥。君行题舆古端溪，溪石丑好纷不齐。溪边之人足谩欺，须君眼力为辨之。更作万斛之墨池，为君大书十丈碑。《岁暮绝句 其一》清代·谢重辉—小槽新压胜流霞，斟酌鸡钟酒浪斜。漫笑醉余无个事，胆瓶亲插水仙花。《点绛唇 岁除，与韩树园夜话》清代·陈洵—霜角宵吟，酒阑多少残灯事。雁声谁系。西北浮云蔽。芳意天涯，目极春归际。椒杯洗。旧兰清泚。屏在东风底。《咏春秋》明代·胡居仁—经世文成百代宗，一从轲死圣无踪。龙门妙契心传后，画笔徒劳拟化工。《瓶中梅》宋代·曾几—小窗水冰青琉璃，梅花横斜三四枝。若非风日不到处，何得色香如许时。神情萧散林下气，玉雪清莹闺中姿。陶泓毛颖果安用，疏影写出无声诗。《夏氏池亭六首》明代·唐时升—出郭平分浦溆，开门别有山川。日高竹露犹滴，风定茶烟翳然。《时人号王丘、崔沔语》唐代·佚名—丘山岌岌连天峻，沔水澄澄彻底清。《逢雁》明代·罗洪先—几时来塞下，烽火近何如。道路多知已，宁无一札书。江乡今苦旱，瘴疠且难除。处处多缯缴，投身未可疏。《沁园春 其二十四 送朱凤泉秋官北上》明代·夏言—玉瓒清仪，朱弦逸韵，文采超群。羡早岁登科，英华振发，名区作宰，惠爱流闻。简召秋台，班趋晓陛，乡曲衣冠共五云。惊老眼，念一时佳士，谁更如君。当年扈跸南巡。记春日、相看袂忍分。正尔向山中，养成经济，我从天上，辍却丝纶。丹桂堂中，灵溪桥畔，绿树清江日未曛。相送好，喜游山得伴，别酒成醺。《和尚书李丈六绝》宋代·王之望—雨过千山翠色重，群花欲尽絮飞空。牡丹寂寞芬芳晚，日暮朱栏独倚风。《传华枝（大石调）》宋代·柳永—平生身负，风流才调。口儿里、道知张陈赵。唱新词，改难令，总知颠倒。解剧扮，能兵嗽，表里都峭。每遇著、饮席歌筵，人人尽道。可惜许老了。《酬宗室令率惠墨》宋代·贺铸—麝煤新剂黝而坚，谁谓奚生法不传。信是文房希代宝，益知公子过人贤。蔡中郎老喜飞白，扬执戟穷耽草玄。雅意肯要琼玖报，十丸聊以助吾颠。《婆罗门引》元代·姬翼—一毫不立，万缘俱遣露真诠。冲虚蹑景泠然。莫向他方物外，别觅洞中天。是韩獹逐块，阳焰为泉。亘初本源。只这是、更无玄。默究端端的的，体用完全。分分朗朗，放一段光明不记年。还会得、心月团圆。《将睡四首》宋代·杨万里—一更打二点，夜夜此时睡。今夜当此时，不睡缘底事。《育王老禅屡惠佳茗比又携日铸为饷因言久则味》宋代·郑清之—曾读茶经如读律，一物不备茶不出。未论煮瀹应节度，第一收藏在坚密。摘鲜封裹须焙芳，湿蒸为寇防侵疆。朝屯暮蒙要微火，九转温养如丹房。育王老慧老茶事，新授秘诀乃如此。几番惠我先春芽，朅来细问茶何似。我初谓师茶绝奇，十日之后如饮糜。颇疑缁俗果异撰，良苦辄为居所移。吾言未终师绝叫，为茶传法恨不早。绮疏应合有司存，料理如前毋草草。对师大笑面欲靴，三年宰相食无鲑。长须赤脚供井臼，荒寒政类山人家。扊扅炊尽瓶笙吼，何曾敲雪春云走。不如时扣赵州门，侍者可人长摸首。《菩萨蛮 生拚》明代·董以宁—怪郎昨夜欺奴甚。生拚独就红蕤枕。脉脉转银河。郎将妾奈何。心肠毕竟软。渐褪罗襦半。不觉响流苏。双鬟睡去无。《鬻海歌》宋代·柳永—鬻海之民何所营，妇无蚕织夫无耕。衣食之源太寥落，牢盆鬻就汝轮征。年年春夏潮盈浦，潮退刮泥成岛屿。风干日曝咸味加，始灌潮波塯成卤。卤浓碱淡未得闲，采樵深入无穷山。豹踪虎迹不敢避，朝阳山去夕阳还。船载肩擎未遑歇，投入巨灶炎炎热。晨烧暮烁堆积高，才得波涛变成雪。自從潴卤至飞霜，无非假贷充餱粮。秤入官中得微直，一缗往往十缗偿。周而复始无休息，官租未了私租逼。驱妻逐子课工程，虽作人形俱菜色。鬻海之民何苦门，安得母富子不贫。本朝一物不失所，愿广皇仁到海滨。甲兵净洗征轮辍，君有馀财罢鹽铁。太平相业尔惟鹽，化作夏商周时节。《送巴克实彦卿学士之任燕南宪使得云字》元代·周伯琦—风纪端治本，宵旰期忧分。甸畿严首选，部封慑先闻。桓桓梁栋具，煜煜黼黻文。全才古云难，显用今所欣。玩弛日已甚，栉耨得辞勤。淑邪自泾渭，雅俗何莸薰。凤鸾一瑞世，鸱鸮不能群。滹沱无惊波，恒岳常丰云。春风吹玉节，骢马镳朱幩。仓庚集乔木，草色迷川垠。私怀惜暂别，众愿树奇勋。庙堂久虚席，泚笔扬清芬。《玲珑四犯 钱塘舟中听桂香女士琵琶》清代·姚燮—画桨柳心，凉篝烟隙，时光如许须醉。拢弦声乍动，满座飞蛾翠。弦耶一条条碎。是愁耶、一声声泪。万里思乡，三秋惜别，多少客无寐。开帘望、江天雾。有江云曳鸟，江月窥水。树深孤塔出，沙远群山媚。西陵明夜疏篷枕，定有梦、依依来此。怀未已。听残响、泠泠又起。《终南山入定猕猴赞》宋代·释慧空—方得其树，万壑千岩。至令休复，屹若终南。呼之六窗，寂尔不应。惟彼呼者，乃出其定。《别高家店》宋代·施枢—独抱朱弦识者稀，湖山与我独相知。烟迷柳岸经行少，月照梅窗做梦迟。酒价寒高谁与贳，衾绵夜薄自多思。归舟又值商量雪，好似清溪访戴时。《东湖春日》宋代·张舜民—湖外红花閒白花，湖边游女驻香车。鞦韆对起花阴乱，蹴鞠孤高柳带斜。无数小鱼真得所，一双新燕宿谁家。故园风景还如此，极目飞魂逐暮鸦。《鹧鸪天二十二首 其十四》清代·奕绘—十二月多先立春，子年生下丑年人。章台柳色迎年绿，庾岭梅花隔岁芬。将进酒，莫辞频。攀条愁杀老桓温。奸雄度量从来窄，江上阳枝万古新。《拟阮步兵咏怀二十四首 其八》明代·王夫之—白日閟寒云，辰夜复阴雨。夕萤流湿光，因风歘相聚。奔兽不违林，惊禽亦怀侣。下士情不深，目迎心己许。悲歌难自固，上蔡馀酸楚。失弓原郢客，逐日非夸父。要领诚不惜，孰为同草腐。《縠溪滩行》清代·祖之望—吾州建溪滩，怒石立巨浪。浙溪杂砂碛，小波微激荡。艑郎太章皇，操橹不敢唱。男妇纷叫嚣，栗如赴敌状。来船误当冲，去船急扼吭。水石声相仇，陆行须奡荡。当其偪仄时，篙师怒相向。得失尺寸间，谁复知礼让。我愿挽颓波，万斛得通畅。来去任自然，樵风轻五两。《和司马中丞王岱麓公韵 其三》明代·王希文—樵采山无禁，优游谷有槃。坦途惟素履，方外只黄冠。雪淖知藏迹，风林暂息翰。芝薇均雨露，一饭敢忘餐。《暮花天/花发沁园春》宋代·陈亮—天意微悭，春工多裕，长须末后殷勤。骨瘦挽先，肌韵恰好，花头径尺徐陈。红黄粉紫，更牛家、姚魏为真。留几种，蒂殢中州，异时齐顿浑身。承平当日开多少，笙歌何限，是甚人人。气入江南，心知芍药，仿佛前事犹存。名品应须，认旧家，雨露方新。成一处，蓓蕾根株，剩看诸谱纷纷。《送仲弥性赴蕲水》宋代·李洪—中兴岳牧任词人，分虎初班楚泽春。四纪才名文价重，一麾江海玺书新。眷深丹扆虚前席，祖意黄梅试问津。报政宁需外庸讫，遄归清禁掌丝纶。《脱叶》宋代·项安世—绿阴时节叶急飞，投分青芜更不疑。横被蛛丝禁得住，舞风一片独多时。《雨后晚眺》清代·安道—草色侵官道，莺歌出上林。春光何处好，桃李自成阴。水浊溪流急，山青雨后深。悠然自来往，一片白云心。《乌栖曲五首 其三》明代·胡应麟—锦幔银屏张五采，华堂宿雾笼香霭。此时心意两相怜，含娇顾影不自前。《采莲曲 其四》明代·佘翔—采芳越女斗蛾眉，颜色如花镜里窥。莲子摘来心自苦，更饶不断藕中丝。《送五尉归觐》宋代·方岳—喜有吟诗癖，吾侪得往还。客惟依竹语，官只似僧閒。夜雨灯谁共，秋崖藁未删。柴门黄叶下，别后正须关。《同强善长包蒙吉计仲嘉徐子晋斯学上人集宝林寺镜公房时蒙吉来自东瓯仲嘉归自燕赵》明代·徐熥—吴市飘零感岁华，偶携瓢笠到僧家。孤云静结人天果，朔气寒生佛座花。作客畏闻燕地雪，逢君先问赤城霞。山中欲别各留偈，送过虎溪将日斜。《留别澎属衿耆》清代·胡健—海外栖迟五载身，閒曹冷署也亲民。横经负耒勤耕读，恤困周贫睦里邻。自古蒲鞭原有挂，于今案牍信无尘。回看岛屿优游者，耆硕评高月旦论。《二月久雨简邻父 其一》明代·陈堂—浃月多阴雨，花愁不似春。况无新燕至，似厌主人贫。车马嗟岐路，江山羡隐沦。相期聊一醉，长作瀼西邻。《题僧院》唐代·李涛—走却坐禅客，移将不动尊。世间颠倒事，八万四千门。《悲荆川》明代·罗洪先—三月樱桃红满枝，江头紫蟹乍来时。旁人莫话毗陵事，须尽毗陵谁得知。《挽丁行人璇》明代·郑文康—袖拂长安马上尘，少年曾醉杏园春。官船夜载三更梦，使节长随万里身。天上玉楼应妄说，道傍黄土自伤神。可怜台省同年伴，遍数升沉少一人。《杨州蕃禧观》明代·陈琏—谁知今日蕃禧观，原是当时后土祠。云散琼花仙去远，月明华表鹤归迟。偶逢故老谈遗事，旋拂苍苔读旧碑。欲觅欧公行乐处，无双亭下草离离。《念奴娇 寿仓使》宋代·刘子实—一门相种，剩河英岳粹，共扶昌箓。夹辅正宜资鲁卫，左右秉持钧轴。缓驾轻车，任回虎节，何事劳山国。东民欲靖，作新少借康叔。况是鸑鷟佳辰，雪霜深处，秀孕椿松绿。天意特教荣晚节，挺挺世臣乔木。绣斧功成，衮衣促觐，莫恨公归速。一陶和气，要令天下蒙福。《定风波》元代·姚燧—五马双旌出郡堂。归来椽笔对凝香。只为好书天作意。相戏。故生三秀在毫芒。不是画师生手触。拳曲。层云连叶几何长。我有一占君试记。何事。已开他日判花祥。《次韵答吴吏部纯叔早春见寄》明代·汤珍—落落乾坤任此生，悠悠岐路苦难平。凿坏颜阖元逃世，卖药韩康不事名。白雪掺停花下石，紫芝歌和竹间莺。江湖满眼乘春兴，拟逐䲭夷万里行。《望江南》近代·梅冷生—东瓯好，九曲巷中居。白石岸濒纱帽水，朱丝竿引锦鳞鱼。此乐忆何如。《王蒙太白林峦》清代·弘历—太白何苍然，群峰蔚翠烟。去天三百里，镇地亿千年。境岂俗能写，神惟契故传。黄眉如蓦遇，应解说其缘。《白玉楼步虚词（六之三）》宋代·范成大—罡风起，背负玉虚廷。九素烟中寒一色，扶阑四面是青冥。环拱万珠星。《碧落洞前滩水三首 其二》宋代·杨万里—石峰背后即英州，只不教人到岸头。罗带春风吹不直，故将数摺恼行舟。《漳州别王仲言秘书》宋代·徐玑—百草各有种，春至不栽培。交情重故知，岂论才不才。相识十年初，再见天之涯。共饮一杯酒，粲若红颜开。人生有此乐，知复能几回。契阔几已深，矧尔病与衰。朔风从何来，吹白枝上梅。天寒日欲莫，又乃行色催。君去江水西，我归近天台。东西道路长，未可心膂催。明朝碧云多，行思良徘徊。《九日雨中登楼》明代·边贡—八月黄河拟泛槎，为怜重九一停车。登楼恰对冥冥雨，行径稀逢采采花。苍树破云秋寺迥，碧山当槛暮城斜。乡园客路俱愁寂，传语游人漫忆家。《乌骓》当代·熊东遨—曾伴君王踏落红，铁蹄溅起百年风。定知霸气无人盖，除却虞心几个同？雷电陡生云隙里，旌旗都偃血涡中。江山只为英雄惜，何物刘三准又隆。《寿庆堂》元代·吴全节—堂成仙子捧流霞，文物衣冠见世家。江上青山如玉垒，山中白石亦金华。云连寿栎千年树，日映蟠桃几度花。天府归荣传锦里，行看丹凤降黄麻。《崧台馆中》明代·张吉—前驱顿节息传呼，再拜登堂坐绣铺。一代文儒非董贾，三年足迹遍江湖。敢忘稼穑酬艰食，自有菅茅葺敝枢。莫遣粤人歌夜半，令渠欹枕忆吴歈。《送冯琢庵宗伯二首 其二》明代·董其昌—端臣将父御车年，有诏东华设醴筵。可但冯家论鲁卫，须知太史自谈迁。商山羽翼何当就，天禄图书取次编。最是中朝劳属望，都门未许大夫贤。《食梨》宋代·曾巩—今岁天旱甚，百谷病已久。山梨最大树，属此亦乾朽。当春花盛时，雪满山前后。常期摘秋实，穰穰落吾手。忽惊冰玉败，不与膏泽偶。清朝起周览，映叶才八九。闲居问时物，此说得溪叟。贫斋分寂绝，尘抱徒噎呕。宁知萧条内，把握忽先有。食新恐非称，分少觉已厚。开苞日星动，落刃冰雪剖。烟浔择新汲，远负盈素缶。英华两相发，光彩生户牖。初尝蜜经齿，久嚼泉垂口。蠲烦慰诸亲，愈渴忻众友。肯视故畦瓜，宁论浊泥藕。岁晚迫风霜，人饥之藜糗。真味虽暂御，未许置樽酒。《沧浪阁》宋代·杨蟠—萍实祗如斗，练江都熨开。水清当自鉴，无为濯缨来。《梦中作》宋代·欧阳修—夜凉吹笛千山月，路暗迷人百种花。棋罢不知人换世，酒阑无奈客思家。《赠刊工程礼》宋代·方回—镂金镌石切瑶琨，深入诗家不二六。刻画工夫初亦苦，终然芒角了无痕。《八声甘州三首 其三》清代·史承谦—恨年年、琴剑古长洲。漂泊赋登楼。忽云帆烟棹，吴头楚尾，历遍南州。纵有相思书札，何处托轻邮。别业依然在，野水荒丘。不道辞家已久，比燕鸿来去，翻更迟留。对江花江草，细与说乡愁。便怜伊、数峰青峭，问银笺、十幅有谁酬。归来好，千山红树，待尔寻秋。《斋中闻急雨》宋代·陆游—一味疏慵养不才，饭蔬亦已罢衔杯。衡茆终日人声绝，卧听芭蕉报雨来。《渔父 夏夜 四首 其一》清代·张令仪—柳锁轻烟似远山。雾中楼阁杳冥间。新雨过，片云还。洗出遥天玉一弯。《世尊真赞》宋代·释慧空—悉达才生便自尊，无人剪此葛藤根。指天指地虎投槛，说顿说圆羊触藩。室利逼之轻出手，韶阳打杀略知恩。东山门户大无外，留取提鞋及灌园。《夜坐》宋代·梅尧臣—夜久方虑寂，空堂灯烛明。落叶有暂响，暗虫无停声。力学不为己，甘贫且徇名。聊为咏怀篇，还想阮步兵。《探赜 其二》宋代·程垣—庄周一妄诞，丘明一浮夸。两都绣春英，三京组朝霞。楚骚哀灵均，鵩赋凄长沙。律以素王经，春蛙与寒鸦。《蝶恋花》近代·黄侃—又是斜阳催客去。衰柳寒芜，细认同来处。满载秋情兼别绪。无言自向天涯路。不恨飘零无与语。祇怕多情，更为侬辛苦。水远山长从间阻。人间遥作伤心侣。《东堂夜坐偶成示秬秸和》宋代·张耒—东堂岁云暮，永夜有余清。月暗雁程急，霜严鸡梦惊。微月旁舍火，断续戍楼更。老眼浑无睡，偏闻晓雨声。野水菰蒲秀，荒陂荠麦长。卑田留积雨，荒寺掩斜阳。远树连云梦，群山近武昌。言归日已夕，村径度牛羊。《同阚彦举南湖晚步》元代·郝经—荷花临水殿，绮月转帘腰。晚吹动银管，暮凉生翠绡。《阇黎从上人予往年香火院学徒也去之天竺益求》宋代·毛滂—世外忘家子，归来谁与游。烧香如意夜，茹菊钵孟秋。独节已萧冷，诸缘应罢休。渡江闻道日，少为故山留。《七里滩作》明代·区大相—结发事远游，所愿栖名岳。遇有会心处，便欲终焉托。挂帆严子濑，鸣舷富春郭。夙怀高尚踪，始果还山诺。潭影湛虚明，林光递回薄。落蕊送归潮，惊湍赴遥壑。道在想冥鸿，志修岂屈蠖。濯缨暮流清，巢云归鸟乐。考槃在南涧，还耕趁东作。灭迹期天民，遗荣谢人爵。《正月十九日至北京即事偶成八首 其二》明代·陈琏—皇风被海宇，人物咸熙熙。藩维重方召，廊庙尽皋夔。麟凤在郊薮，贞符协明时。词臣司制作，盛治形歌诗。《秋晴散步偕象姚饮江边酒楼》近代·庞俊—脚底悲蛩尽可听，天光过雨尚冥冥。疏林便尔知秋暮，野水差堪照鬓青。欲发狂歌须美酒，莫持清泪对新亭。江边痛饮真良策，聊喜严城得晏扃。《句》宋代·滕岑—苔痕遗鸟爪，菊本寄蛩音。《生还至宜都逢李六》宋代·唐庚—更把馀年著酒浇，莫谈前事废灯挑。地缘有语封还止，印为无功铸复销。赖是诗书能却瘴，到今魂梦亦闻潮。头西归去君休怪，尾段无多不奈焦。《乌栖曲 其一》明代·杨慎—金莲作杵琼瑰砧，蛟龙艳锦鸳鸯衾。并刀未剪燕霜落，何日征衣到沙漠。《高宗皇帝挽词四首》宋代·程大昌—智超黄屋表，不以位为怡。罢省斋居事，安持寿殿卮。尊荣天子父，巍焕圣王师。盛德几无古，惟尧始济兹。《临秋三首》宋代·宋庠—素潦沙成岸，苍条柳映津。蝉休疑惜己，晴去似猜人。绀幕随天远，琼鉤伴月新。清风时一至，吹尽故缨尘。《题竹》明代·顾清—兔颖凉分月魄，凤毛寒湿松烟。日暮白云飞尽，一天秋色苍然。《舟至河西务喜而有作》明代·靳贵—兰舟綵缆百夫牵，带月冲风路几千。自计迂疏成底事，敢图温饱愧前贤。千峰似逐孤帆转，一水能随曲岸旋。谁道禁城犹百里，寸心先倚五云边。《咏梅五十首呈史尚书》宋代·释绍嵩—古寺高楼暮倚栏，小梅零落雪欺残。一枝带雨墙头出，乞与时人画裹看。《满庭芳 题二十四桥明月图》清代·沈善宝—万树垂杨，六朝金粉，繁华独擅千秋。平山远水，大可豁吟眸。无怪当年杜牧，销魂在、十里红楼。曾闻说，神仙富贵，跨鹤也来游。句留。却不道，春风明月，尽付名流。看竹帘半卷，绿蚁轻浮。飞盏狂吟未了，香尘遍、廿四桥头。谁还问，玉钩斜畔，芳草暗生愁。《玲珑四犯·阔甚吴天》宋代·史达祖—阔甚吴天，顿放得、江南离绪多少。一雨为秋，凉气小窗先到。轻梦听彻风蒲，又散入、楚空清晓。问世间、愁在何处，不离澹烟衰草。簟纹独浸芙蓉影，想凄凄、欠郎偎抱。即今卧得云衣冷，山月仍相照。方悔翠袖，易分难聚，有玉香花笑。待雁来、先寄新词归去，且教知道。《游仙诗十四章不必拟郭宏农也 其九》清代·姚燮—晓乘神徊车，暮入云飙宫。远秀禀素挺，眇想开庞䲨。度人如尘沙，隐愿难遽终。陈誓太上前，亿劫要诸同。受符括天下，五岳为御从。紫玮周八映，地球辉芙蓉。纳物归化城，一气春蓬蓬。言抚九奏琴，怡养虚皇聪。《三姝媚 得瞿禅永嘉书却寄，壬午仲冬》近代·詹安泰—怀人欢梦杳，甚云昏天南，雁飞能到。谢屐轻携，试旧情、应讶是何年少。剩笛梅边，共明月、商量襟抱。知否如今，九点齐烟，一杯残照。闻道，湖山花鸟，自别去、当年不成啼笑。万里麻鞋，便雨晴风定，乱愁谁扫。等待春归，幽恨付、园禽池草。莫忘荒寒，萝薜霜空倚晓。《奉安神考御容入景灵宫小臣获睹有感二首》宋代·张耒—灵风依伞绣舆深，仗外犹疑警跸音。不似寻常游幸日，楼前鼓吹却沾襟。《孤山寺》宋代·林逋—云峰水树南朝寺，祇隔丛篁作并邻。破殿静披虀臼古，斋房闲试酷奴春。白公睡阁幽如画，张祜诗牌妙入神。乘兴醉来拖木突，翠苔苍藓石磷磷。《北燕岩》明代·黄光宗—空山太古意，对坐日忘机。林鸟惊无定，岩花落且飞。寒泉挂石壁，落日照渔矶。世事空劳梦，还应学采微。《翠蛟亭》宋代·怡然—萦纡九锁山，棱层几叠水。谁令翻其源，银涛迸石髓。《答祁七苞孙 其一》明代·屈大均—山阴祁氏有遗忠，二六声名与父同。羝乳恨伊栖雪窖，凤毛馀尔在烟空。耶溪水浅难垂钓，射的山高且挂弓。词赋最能销壮志，未应花萼作文雄。《金兰操二首 其一》明代·祝允明—金兰之猗猗兮。写我心以贻兮。聊与子同归兮。《颂古一百则》宋代·释正觉—森罗万象许峥嵘，透脱无方碍眼睛。扫彼门庭谁有力，隐人胸次自成情。船横野渡涵秋碧，棹入芦花照雪明。串锦老渔怀就市，飘飘一叶浪头行。《过曹氏坟庵在灊皖间蜀僧修静自天柱退居于此》宋代·宋庠—出郭屏仆从，取径问樵牧。短松新被冈，青嶂远遮屋。鸡犬无四邻，日月自两毂。阿师厌机缘，脱迹谢尘俗。是心大圆明，一室了具足。汲泉烹细芽，支铛炊脱粟。默坐契从三，诸方付藏六。我来同友生，得饱径眠熟。稍为微风醒，已叹畏景促。买山知几时，所惜负松菊。《点绛唇》清代·孙云鹤—一幅轻帆，白萍香里西风满。洞庭秋晚。木落山容浅。隔浦人家，望处炊烟断。斜阳转。落霞孤雁。归梦潇湘远。《城南即事 其五》宋代·张栻—茅亭水溜四周遭，花木经春一一高。却望西山隔江水，径思一叶泛云涛。《秋夜》明代·萧光绪—中庭明月洗，万象空弥思。山默近如远，云和疾亦迟。稻香新雨后，秋色晚凉时。棋罢星河转，清光久未离。《淳佑丙午讲礼记皆锡宴秘书省赐侍读少师郑清》宋代·宋理宗—鳌极开先已降衷，上天下泽礼居中。三才义理维持力，万世纲常建立功。孔圣法言多纂辑，汉儒师学共修崇。经帷讲彻资群彦，克己工夫在广充。《奉和御製先天节上清宫道场香合内获金龙》宋代·夏竦—元真降治佑生民，紫馆空歌协吉辰。芬馥鹊炉兰注袅，盘萦钿合翠龙臻。阴凝珠树飞鳞密，影拂霓旌瑞角新。月驷云螭徒骏逸，碧鸡金马谩璘彬。会骖虬辇昭灵异，终接飚轮奉圣神。愿复水官修豢御，纪年何足播芳尘。《郢国公冯国胜》清代·严遂成—求珠纳哈出之妻，私匿驼马金山西。细故失意祸奄至，诸子不封竟不嗣。黑气满室非吉徵，春秋渐高渐猜贰。独不念龙盘虎踞金陵图，拔为根本帝王都。阿兄挽辂汉刘敬，可以论功赎罪无。《还乡道中闻杜鹃》宋代·黄裳—才次乡关得此禽，五更啼处九春深。谁知枕上情无限，物是人非古到今。《二月七日夜泊许村遇雨》明代·刘基—漫喜晴天出北门，还愁急雨送黄昏。山风度水喧林麓，野树翻云动石根。宿麦已随江草烂，新泉休共井泥浑。鱼龙浩漫沧溟阔，泽畔谁招楚客魂。《李少参宅林良花鸟图》明代·顾璘—写生之家不易得，崔白以后称黄筌。国朝林良亦神妙，意会物象皆天然。何年画此双孔雀，尾上金钱犹烁烁。疑从五岭翻然来，飞入君家翠绡幕。众鸟琐屑未辨名，凫鹥燕雀各有情。白昼如喧杜陵宅，青春忽近长安城。攀条啄粒相颉颃，时和自见万物昌。新蒲浅水云淡淡，落花飞絮风茫茫。高堂展图感我私，却忆先皇临御时。朝廷无事友朋乐，日听春鸟吟芳辞。一从群盗乱中土，万姓仓皇执金鼓。东村西落少人家，燕子那寻旧门户。虬髯将军才且武，一洗群盗无死所。见画还思熙皞时，题诗却欣流离苦。春来百物倘如旧，劝君有钱多酿酒。《次韵徐师川谢送温柑》宋代·张扩—剥啄谁人昼款扉，开缄词翰见精微。不应更觅二王帖，但要亲传六祖衣。陋我分柑悭百颗，烦君托意赠当归。吏曹政急簿书缚，忽奉新诗得解围。《题江景画》明代·刘崧—鸟声先在竹林间，虚室曈曈曙色还。一夜霜寒慵早起，开门枕上看青山。《寂寞》当代·程滨—寂寞无人赏，髭须如野穗。嘉宾暂叩门，相见惊憔悴。《纳稼》清代·弘历—今岁雨旸时，纳稼较常早。遗柄及滞穗，堆场颇觉好。然此近畿况，未足慰襟抱。幸近而忽远，讵合为君道。豫齐及畿南，夏霖叹行潦。禾头复生耳，安可冀万宝。赉金葺室庐，涸地安障堡。庶几可播麦，明岁夏熟保。又闻关外旱，为之虔雩祷。虽即沛甘膏，难期四釜饱。逢歉视伤多，遇丰为惠小。调剂怀万方，少喜饶烦恼。《忆旧游 题万小廉招香唤玉图》清代·王倩—记钩帘待月，拣柳听莺，斟酌桥边。冷落清游兴，怎无端画里，重见钗钿。倚来六柱船窗，春水亦知怜。叹锦样韶光，销磨如此，要算神仙。歌声遏云住，讶花扶娇影，扇隔羞颜。谁写销魂意，便忘情似我，梦也缠绵。尊前按拍年少，况是杜樊川。只易惹愁生，灯凉酒醒风满天。《宿吴江县》宋代·张镃—既望月轮迟未上，更深阔港喧轻浪。舟人惯夜自牵撑，却嫌炬火光摇晃。长桥千柱过顷刻，良久阴辉弄云黑。渔家裹鮓缚蟹来，波系松鲈取艰得。堤平步散情初适，此去垂虹才咫尺。登舆风力透衣绵，俯槛波声卷沙碛。商船鱼贯昏烟隔，天水难分但空碧。三贤远矣英爽存，来往频年定相识。兴亡慨叹终何益，愚知俱为百年客。划然长啸起蛟龙，共向吟牋飞霹雳。《奉和春日幸望春宫应制》唐代·李乂—东城结宇敞千寻，北阙回舆具四临。丽日祥烟承罕毕，《拟宫中行乐词四首》明代·宋登春—碧殿春深瑶草肥，美人对月舞罗衣。夜来不作青鸾梦，化作彩云何处飞。《题百牛图》明代·陈枨—华山归牧后，南亩释耕时。大地郊原衍，方春水草宜。功成无稛载，力剩向驱驰。饮涧遥呼犊，维群乱度陂。烟蓑横背卧，风笛隔林吹。孳息欣咸若，甄陶旷莫涯。融融和气洽，蔼蔼物情怡。汉喘休劳问，商歌谩自悲。戴嵩能貌古，班特浪传疑。展卷怀周泽，涵濡宛在兹。《赠别乐平舒子长礼部儒士》明代·庞尚鹏—世路浮沉叹奕棋，十年尘梦各天涯。侧身大笑风雷动，肯为穷愁两鬓丝。《句 其六十》宋代·高似孙—沙冷雁三二，天长帆有无。《杂诗》两汉·孔融—远送新行客，岁暮乃来归。入门望爱子，妻妾向人悲。闻子不可见，日已潜光辉。孤坟在西北，常念君来迟。褰裳上墟丘，但见蒿与薇。白骨归黄泉，肌体乘尘飞。生时不识父，死后知我谁。孤魂游穷暮，飘摇安所依。人生图嗣息，尔死我念追。俯仰内伤心，不觉泪沾衣。人生自有命，但恨生日希。《兵马俑》近代·刘瑞清—突目惊呼叹壮观，千军待发举弓鞍。为何秦俑无声息，大战将临且小安。《谢远方诸友下访》宋代·顾逢—远友相寻意极浓，尽言专访老吟翁。来从千里求诗去，愧我全无一句工。《蜀中送人游庐山》唐代·隐峦—居游正值芳春月，蜀道千山皆秀发。溪边十里五里花，《颂古一百首》宋代·释智愚—碧油幢下立功勋，韬略双全独见君。一自赤心来报国，边头刁斗不曾闻。《卜算子 带喝马一声》元代·马钰—终日驾盐车，鞭棒时时打。自叹精神久屈沉，如病马。怎得长游冶。伯乐相师来，见后频嗟讶。巧计多方赎了身，得志马。须报师恩也。《送蕙绸姊（二首）》清代·叶小鸾—丝丝杨柳拂烟轻，总为愁人送别情。惟有流波似离恨，共将明月伴君行。《夏日村居四十二首 其三十七》明代·于慎行—黄鸟声中酒肆，绿杨影里渔蓑。隔舍村翁泥饮，随身竖子徵歌。《偶书口号寄秘阁侍郎》宋代·李昉—朝退归来只在家，诗书满架是生涯。吟成拙句何人和，按得新声没处夸。夜景最怜蟾影洁，秋空昔见雁行斜。望君偷暇来相访，犹有东篱残菊花。《归舟杂诗 其二》清代·黄任—落帆去陟飞来寺，半日听泉亦夙因。不为归舟宁有此，溪山何负退休人。《赠陈都帅》明代·严嵩—平生仗奇节，感激与谁论。报主丹心切，参戎伟绩存。营锋百阵合，漕粟万舟屯。受诏辞皇邑，驱车还里门。龙泉别壮士，春草忆王孙。闻有飞章荐，重来谒至尊。《仲弟应符生日大人作诗命和元韵》宋代·孙应求—阿连庭世在兹晨，月吐三更恰半春。幸有斑衣堪共戏，何妨绿酒正相亲。雍雍已觉和分贵，勉勉当思德有邻。所愿百年长膝下，不劳相望似参辰。《荅夫诗二首 其一》唐代·唐晅妻张氏—不分殊幽显，那堪异古今。阴阳徒自隔，聚散两难心。《湖上白莲十首 其一》明代·何巩道—家住江南杜若洲，枯荣都付水中流。独将碧眼看炎帝，肯把冰心赠素秋。歌舞一场湖上恨，丹青千古画中愁。西施莫漫娇红粉，清白唯应属海鸥。《病中辱周彦明吴彦冲下顾荒寂长篇短句间见层出懒拙不即奉答姑述唐律十解以谢 其十 贺程用中弄璋》元代·唐桂芳—丞相单传知府裔，而今厚泽见闻孙。清风黄阁三台贵，皂盖朱幡五马尊。利市乍颁联玉果，斓斑初试出金盆。分明头角真英物，拟待槐边恣讨论。《兑女余最小孙也慧而夭悼以六言二首 其二》宋代·刘克庄—不合小时了了，可堪长夜茫茫。暮年欠汝泪债，已乾更滴数行。《夜凉》明代·鲁铎—止林足山水，五月能夜凉。江长船侵树，云疏月到床。坐深心陨火，吟剧鬓增霜。近有勋堪策，新松翠作行。《杂咏一百首 其九十六 阿承女》宋代·刘克庄—古人重言德，初不论倾城。切莫伤容鬓，犹堪嫁孔明。《冬夜偶成示温次言》清代·赵景贤—空城木叶晚萧萧，午夜风声似听潮。无寐一编镫自照，高吟百瓮酒能消。哀时王粲词偏美，避地梁鸿迹已遥。不用登楼频望远，青磷白骨遍皋桥。《题梅岭云封四绝》宋代·戴复古—南迁过岭面无惭，前有东坡后澹庵。儿辈欲知当日事，青山解语水能谈。《秦刑篇》元代·杨维桢—秦刑悖圣教，其律毒如兵。大汉解倒悬，文网舒急绳。朝仪取杂用，千载骂鄙生。燕石觅玉质，郑调求韶声。如何良有司，尚欲复秦刑？《良金秋官录囚江右有发其同官不谨事者所司衔旧怨窜君名其中调东昌督马通判众知其诬而莫与辨也诗以送之》明代·顾清—东观图书共昔年，西曹风月许联编。论心合在青云上，抚事空嗟白璧前。晓日鹓鸿犹尺只，春风駉駜又三千。池鱼塞马俱休论，且读南华第一篇。《海》清代·李钦文—汪洋千万顷，浑浑渺无际。不知境界宽，反觉乾坤细。沧溟大其观，波涛壮其势。遥遥一望之，云山奚所蔽。亘古咸如斯，昼夜将安憩。所赖舟楫功，巨川方可济。《和梅臞瀑布韵》宋代·胡仲弓—银河清夜决，一派落岩前。雷激惊龙蛰，霜飞冷鹤眠。醉乡思入圣，吟骨欲登仙。世路风波恶，山中别有天。《送中观进公归巴陵》唐代·齐己—一论破双空，持行大国中。不知从此去，何处挫邪宗。《玉楼春》宋代·马成—来时吴会犹残暑。去日武林春已暮。欲知遗爱感人深，洒泪多于江上雨。欢情未举眉先聚。别酒多斟君莫诉。从今宁忍看西湖，抬眼尽成肠断处。《出塞曲 其五》明代·林鸿—骊马画弰弓，生为北塞雄。探兵千里外，捉骑万人中。虎帐秋悬月，龙旂暮飐风。归来领旌节，立在未央宫。《读苏叔党汝州北山杂诗次其韵十首 其五》宋代·陆游—舍北有渔矶，下临清溪流。柳阴出朱桥，莲浦横兰舟。莼丝二三亩，采掇供晨羞。鱼虾虽琐细，亦足赡吾州。人生常如此，安用万户侯。绿蓑幸可买，金印非所求。《将游阳羡过华明伯饯我惠山因憩俞氏园一首》明代·王世贞—日余淹薖轴，托志在延搜。遵途告密戚，饯我以行游。选胜岂必遐，贵在获所求。青松夹长坂，菉竹被文流。探蠡酌清泠，沈慅洒然瘳。层霞缓川暝，归日使径幽。流憩仲蔚居，时兴浚冲愁。昔揽并大藩，今守各一丘。寄言天路者，寥廓多沈浮。《鹧鸪天》宋代·许棐—翠凤金鸾绣欲成。沈香亭下款新晴。绿随杨柳阴边去，红踏桃花片上行。莺意绪，蝶心情。一时分付小银筝。归来玉醉花柔困，月滤窗纱约半更。《石牌抗战七十周年祭,去岁八月经此忽忽一载矣》当代·幻庐—巴楚涡盘举棹分，西陵直泻断江云。久湮喋血平戎纪，忍抚椎心告誓文。无字丰碑标故国，有情明月报将军。峰头亭子灯前影，千载滩声和雨闻。《二郎神》清代·陆求可—桃花开日，有一个、内家妆束。看几叶春衫，半钩罗袜，兰麝浑身馥郁。庭畔珊珊环佩响，恁撩乱、憨容堪掬。便杨柳蛮腰，樱桃素口，伴人幽独。眉蹙。如何云雨，高唐归速。听杜宇声声，香魂不返，冷落今春板屋。弦管轻风，氍毹凉月，无那惨红愁绿。黄泉下、轻把人人断送，百身何赎。《出峡》近代·魏幼禽—剪水蒲帆十幅斜，羚羊峡口暮云遮。潇潇风雨蓬窗里，坐看红棉几树花。《归猿洞从李子木老师游咏》明代·黎遂球—问水寻源更在山，洞中疑有月光閒。山僧不管多情事，懒觅啼猿看玉环。《体斋先生寿六十》明代·李东阳—傍人不信已称翁，祗爱朱颜点碧瞳。一纪寿高先过我，六曹名重几如公。宾筵酒熟春初半，使节山回日正中。莫讶多情频致祝，老来向止说三同。《用前韵》宋代·李彭—离索未相逢，情亲在诗轴。归来两丹枫，诗作牛腰束。妙语挟风霜，劲气穿我屋。眼中识慈明，尊下惭小陆。念昔少年时，洞庭思濯足。援琴写将归，临河叹鸣犊。正尔巢一枝，何劳排五鹿。江阔洲渚寒，微风泛时菊。剧谈斗低昂，露草复淋漉。谁家酒杯宽，满引瓮头渌。何知程卫尉，未暇顾藉福。鼓柂牵牛河，顿觉沧溟促。《炮局杂诗 其五》近代·周作人—一夜寒灯十首诗，若中作乐有谁知。而今木屋飕飕冷，正是无忧无虑时。《岁暮书怀》清代·石渠—短景荒荒逼暮寒，北风吹入衣布单。无多儿女深情系，有几亲朋热眼看。身贱徒然伤老大，家贫倍觉怯年残。饥来一食寻常事，惭愧陶潜欲乞难。《送端严侍者归省》明代·释函是—宁亲千里去，一衲念春寒。匡岳经初隐，黄梅莫久安。燕雏新引子，竹笋未成竿。望汝归长夏，南薰山日漫。《和崔侍御日用游开化寺阁》唐代·吴少微—左宪多才雄，故人尤鸷鹗。护赠单于使，休轺太原郭。《宿武牢关》唐代·张祜—行人候晓久裴徊，不待鸡鸣未得开。《过馀干怀介庵呈其婿方景严》宋代·赵蕃—重过馀干县，长怀谪仙人。犹如见颜色，不复听纷纶。栗里柳未倒，桐乡祠尚新。遗文李汉在，属付斯无泯。《牡丹吟》宋代·邵雍—牡丹花品冠群芳，况是其间更有王。四色变而成百色，百般颜色百般香。《杂诗百首 其三十二》当代·陈永正—借书本一痴，还书痴亦好。生逢清晏时，遗经忍独抱。《满江红·七叶蓂开》宋代·赵希蓬—七叶蓂开，正祈巧、穿针时节。织女不骖王母驾，谪生名阅。鹤算七旬书宝箓，鹊桥千丈飞银阙。更玳筵、银烛照红妆，神仙列。歌宛转，莺调舌。番舞袖，风回雪。对寿觞频劝，寿星明洁。今日汉宫千岁药，明年唐殿长生月。问班衣、戏彩是何人，蓝袍客。《书感》宋代·陆游—鸭子陂头看水生，蜂儿园里按歌声。天公用意谁能测？未许吾曹醉太平。《锦堂四景图 其三 秋月扬明辉·金朝》李俊民—清光一片如洗，西去姮娥耐秋。可惜广寒人老，谁将玉斧再修。《因忆灊楼读书之乐呈介甫》宋代·王令—忆昨灊楼幸久留，乾坤谈罢论睢鸠。它时已恨相从少，此日能忘共学不。南去溪山随梦断，北来身世若云浮。行藏愿与君同道，只恐蹉跎我独羞。《野井》唐代·陆龟蒙—朱阁前头露井多，碧梧桐下美人过。《东方丹山》明代·王渐逵—欲来不来春又过，出山何奈懒夫何。青松短壑不知暑，白石南山空有歌。闻道兵戈盈泽国，却耽藤枕卧林柯。狎鸥亭上思君处，好借尧夫安乐窝。《追和蕙兰二首 其一》元代·傅若金—小窗开尽碧桃枝，忆得青鸾化去时。昨夜秋风妒幽怨，梦中吹断素琴丝。《游南池用杜韵》明代·张家玉—地扼全齐要，门通万里船。临流荫高柳，隔水听鸣蝉。荇带拖残雨，莲衣落暮天。何人继芳躅，开径扫花毡。《临江仙·一棹蒹葭初艤处·现代》沈祖棻—一棹蒹葭初艤处，依前灯火高城。水风吹袂酒初醒。镜中残黛绿，梦外故山青。月堕汉皋留不得，更愁明日阴晴。涉江兰芷亦飘零。凄凉湘瑟怨，掩泪独来听。《独坐和卢方伯》明代·庞尚鹏—世局纷纷变，斋居总不知。青春忙里过，白日静中移。鸿鹄翔千仞，鹪鹩恋一枝。此心忘去住，面壁得吾师。《秋暮师竹过访偕伍硕甫舟泛西湖纪事集成 其一 湖滨携酒》清代·许传霈—有客来远方，清晨入我室。遨游西子湖，此愿如饥渴。携步到湖滨，孤篷空无设。山色与湖光，对之叹奇绝。解意当垆人，助我兴活泼。遗我酒一壶，不愁秋瑟瑟。《赠别周元忠秀才》宋代·赵抃—吾里推高节行孤，诸生师帐是规模。穷经不治五亩宅，教子已为千里驹。暂出林泉飞两桨，且陪风月赏西湖。了知富贵傥来物，谁向浮云问有无。《诗九首托南剑刘教寻亦周墓焚之》宋代·赵文—舜卿墓表屹东禅，却恐如今不得全。崇胜山中一堆土，故应汝骨尚依然。《送赵佥宪广东》明代·吴伯宗—十载联班鸳鹭行，朝衣尝带御炉香。横经璧水春风暖，视草鸾坡昼日长。浅学尚惭司献纳，耆年深羡沐恩光。舟行江上应回首，五色云中见帝乡。《同陈提举庸郭安抚睎宗玩月南峰》宋代·张次贤—山中有佳客，山上月增明。廊庙心同赤，江湖梦独清。半庭丛树影，万籁淡秋声。把手情何极，呼童问曲生。《明德皇太后挽歌词五首》宋代·杨亿—轩游云杳杳，舜孝日烝烝。椒壁还生沴，铜台亦罢登。亲桑宁复见，尝药遂无徵。拱木玄堂闵，凄凉烟雾凝。《塞上曲》宋代·陆游—金鼓轰轰百里声，绣旗宝马照川明。王师仗义从天下，莫道南兵夜斫营。《题西湖十景邹和峰家藏戴文进画巨浸秋波 其二》明代·杨慎—斛律光敕勒咏，刘越石扶风歌。曲高从来和寡，妙处正不在多。《琼南杂咏 其四》明代·何绛—杏花桃萼领春风，一片朝霞照眼红。却忆小山丛桂长，年年空自笑山翁。《偈颂七十六首 其六》宋代·释师观—圣因古兰若，湖边绝潇洒。知他几百年，已属斯人也。《望宅中树有所思》唐代·卢照邻—我家有庭树，秋叶正离离。上舞双栖鸟，中秀合欢枝。《今朝秋气萧瑟不意海棠再开因书二绝期好事者和 其一》宋代·程敦厚—曾逐狂飙取意飞，一时春色便依稀。旧丛还有香心在，却被西风管领归。《偈十六首 其十一》宋代·释士圭—尘融法界，念尽毗卢。千眼顿开，纤尘不立。游戏宝明空海，超越菩提觉场。善财入楼阁之门，重重无尽。居士供蒲塞之馔，种种庄严。以上妙饮食供养为法门，以广大愿心总持为佛事。一一摄入，一一交参。一一圆融，一一周遍。理事平等，真俗混融。凡圣同源，因果不二。直得文殊骑狮子，入普贤鼻孔里藏身。普贤骑象王，入文殊眼睛里瞌睡。释迦弥勒，掩耳偷铃。势至观音，抱赃叫屈。《送徐水部奉使荆关 其五》明代·倪元璐—占天太史上星台，楚分媭星逼上台。召去君王如有问，须言红叶是良媒。《上泷谣四章》明代·屈大均—宁上三峡，莫上六泷。上泷犹可，下泷杀我。船随飞流，入于泷湫。千尺之势，十沉一浮。篙直如箭，船石不见。篙曲如弓，船石相舂。上泷船单，下泷船双。六泷可过，一石不容。《採芙蓉词》宋代·杨冠卿—采采芙蓉华，集之以为裳。自从若耶谿，登于君子堂。馨香压纫兰，把玩卑琼芳。佩服古无斁，怀人思沅湘。《五言出都日大雪》宋代·沈遘—朔风万里来，一夜卷飞雪。漫漫国门路，转毂失故辙。鸟翼压不开，马蹄僵欲折。问我行安之，衔命使胡羯。君恩念勤远，敦遣礼无缺。赐金戒私装，卜日出汉节。太官载供张，厩马先简阅。光华自难胜，敢复诉劳苶。独哀徒御众，驱驰犯寒切。每怀实靡及，勖尔保嘉烈。《访李茂才瑞玉兄弟二首 其一》明代·李英—日出扶桑四望宽，提筐跣足蹑云端。山中采药归当午，又踏芒鞋访二难。《题仲穆山水》元代·贡师泰—翡翠为崖金作坡，白云重叠护层阿。背琴童子松间坐，束带仙人马上□。高阁半天开宝月，飞流千尺写银河。王孙已老丹青在，转觉风流意气多。《吕梁行寄碧山张水部》明代·孙承恩—长河北来势汹汹，吕梁洪头石砻磫。奔冲荡啮自悍激，到此那能不神悚。一从禹王开凿勤，万年常睹圣功存。回涛障澜自今古，鼎鼎森列雄乾坤。平原汗漫川靡靡，疏涤臣劳亦堪纪。神都翼翼俨天上，驿传侯荒总经此。我明朝贡通万邦，舳舻千里遥相望。天马已闻自西域，明珠复见来炎方。天马明珠自珍异，常赋由来重邦计。吴盐越米时经行，贾舶商舟日来去。什百牵挽劳夫丁，一唱千和无停声。顷刻波涛不相若，舟中往往呼神灵。我来正值淮水溢，浊流浑浑盘涡折。舂撞震荡驱万牛，舟行溯流论丈尺。炎风吹日烟埃黄，舟人舵师汗流浆。却望兹洪若天堑，使我未到心忧惶。岂知及兹水平缓，渊沦无复嵯峨见。故人相候慰行役，令我寂寞开笑脸。天风助我吹征帆，日落已见徐州山。安流几折复湍急，愁看孤舟偃当侧。人生忧喜准莫拟，始信从来行路难。《谒金门》清代·谭献—烟雨里。十二栏干慵倚。飞絮飞花人似醉。生憎江上水。检点罗衣残泪。带眼莫将春系。梦短梦长浑不记。馀寒怜翠被。《一落索》当代·陈永正—纵有乱红吹面。好春还浅。烟花露叶薄如妆，那便得，回娇眄。幽泪海涯千点。难招去燕。几时寒定是芳时，任旧恨，参差断。《十二弟寄诗一编来用其山字韵作》宋代·晁说之—季诗来灞岸，秀色蔼雕山。独笑寒暄外，相逢翰墨间。花飞能拥路，月入不开关。巧解供新句，吾才愧晋悭。《已亥杂诗 262》清代·龚自珍—臣朔家原有细君，司香燕*略知文。无须问我山中事，肯向花间领右君。《雪中过盘石山寄刘季山》宋代·李光—离家六十日，晴岚逐征鞍。已嫌狐裘重，渐喜絺縠单。朅来古清湘，狂风捲涛澜。小市人寂寂，夜深雪漫漫。谁知桂岭北，风雪如长安。明朝过盘石，仰见苍苍山。上有千尺松，下有百丈滩。刘子方避谤，结茅寓其间。却扫谢友朋，儿女俱团圞。南行敢踌躇，履险如惊湍。我心本无虑，莫作拘囚看。肯学老钟仪，楚奏声嘶酸。《梅花杂题六首 其三》清代·曹家达—芳华难觅旧时楼，花事频年纪胜游。啼鸟一声珠露晓，长烟斜押树梢头。《题僧扇二首 其一》明代·史鉴—湖水泠泠山日低，上方台殿古城西。春游记得前年事，醉卧竹房听鸟啼。《斯岩庵》宋代·顾逢—舣棹水之涯，重来访可师。磬声连古寺，僧语隔疏篱。果熟时抛地，花繁欲堕枝。三年前到此，不记旧题诗。《菩萨蛮（披风）》宋代·侯置—靓妆金翠盈盈晚。凝情有恨无人管。何处一帘风。故人天际逢。《以旧赐战袍等赠韩少师二首 其二》宋代·李纲—旧钦忠勇冠三军，每一相逢更绝伦。铁马金戈睢水上，碧油红旆海山滨。气吞勍敌唐英卫，力破群凶汉禹恂。圣主中兴赖良将，好陪休运上麒麟。《武皇南巡旧京歌 其十五》明代·顾璘—朱雀桥连翠柳衢，银鞍丝鞚锦模糊。君王行乐千人出，遥认飞龙天马驹。《南苑》清代·玄烨—十里郊南路，红门启上林。岁时蒐狩礼，畎亩豫游心。羽仗连花影，帷宫接柳阴。凤城回首望，缥缈五云深。《以笔墨秋扇赠郑使君戏成三绝 其三》明代·林大春—霜标玉质好谁同，执手踟躇等画工。莫向凉飙叹萧瑟，山间时自有炎风。《花发沁园春 其一 赠徐方虎编修归德清》明代·梁清标—屈宋衙官，曹刘驱马，文坛手辟荆棘。才江学海，剩馥残膏，沾溉人间词客。相如病渴。归梦绕、乡关秋色。早谢却儤直承明，经营登山双屐。怅别河梁萧瑟。有青门供帐，红亭风笛。霜零葭菼，枫冷江楼，尽入涛笺湘笔。军船战鼓，浑不碍、霅溪泉石。还朝日铙吹篇成，伫看灯撤莲碧。《长门怨》宋代·黄顺之—锦瑟新添一岁尘，宝鸾空负百年身。建章万户莺花好，只有长门更不春。《柬秦子质军门》清代·丘逢甲—昔为循吏今名将，吾道由来文武兼。山泽龙蛇湫穴徙，风云猿鸟简书严。思亲梦寄陶公鲊，教子经传尚父钤。留滞五羊重握手，十年忧国鬓霜添。《霜天晓角（舟行清溪）》宋代·赵师侠—舣舟砂碛。秋净波澄碧。极目青山横远，悬崖断、拥苍壁。《颂古三十一首》宋代·释原妙—死款都来一口供，情穷理极卒难容。若将皮髓论高下，争见花开五叶红。《题崇福禅院二首》宋代·舒坦—龛灯隐隐夜初分，落果猿啼枕上闻。客梦欲成成不得，一窗残月半床云。《元旦狱中自制弃纸灯笼狱卒以无文彩索诗赋此 其一》明代·杨继盛—风蹴水晶碎，彩联珠翠浮。何如皎皎月，是我大灯球。《月夜姚菊里载酒招同郭清霞陶苦子邹中和简文震重集邹仪生寒玉堂同赋用空字》明代·陈恭尹—寂历霜天外，宵来有雁鸿。树声风自北，池影月方中。良会复能再，清尊况不空。登台望星彩，神剑为谁雄。《西山田家产一卫田主夺归不适于乘有邻之旁邑姑借乘须臾往还五百里秘不言主鬻诸屠邻闻同往赎刃矣始言卫状感赋》清代·王苹—有卫骎骎技千里，羁绁不受高双耳。识其技者欲得之，千里之技死于是。呜呼无用全天年，士信知己诎知己。浩荡九衢十丈埃，庞然黑白行且止。《秋日东村偶题 其一》明代·李攀龙—西风萧瑟病相如，高枕从他世上疏。莫道浮云多变态，还将秋色到茅庐。《禽言四首其四竹鸡》宋代·梅尧臣—泥滑滑，苦竹冈。雨萧萧，马上郎。马蹄凌兢雨又急，此鸟为君应断肠。《王法曹歌》唐代·佚名—前得尹佛子，后得王癞獭。判事驴咬瓜，唤人牛嚼沫。《七夕作》清代·黎鶱—灯掩香云坠宝花，龙膏照影月笼纱。尊前便是明河路，一访支机又岁华。《客况六言五首》宋代·方回—狐白裘玉作带，汗血马金为鞭。雪发河中老叟，霜天裸体撑船。《观竞渡》明代·赵时举—斜日沧江鼍鼓鸣，兰桡画楫浪中横。追先气蹙藏鲛室，逐利心便引鹤旌。侧目千层真巨险，出头一笑竟何营。水嬉莫讶狂游子，世路风波苦恁惊。《题主人壁间樊素小蛮图》明代·石沆—江州司马两红妆，水墨何人画此堂。得似往年歌意思，却看今日舞衣裳。摸声漫点樱珠破，拟态轻拖柳带长。别有幽情传笔底，主人狂得且须狂。《十六观经颂·下品中生》宋代·释遵式—若有众生犯众戒，盗取僧祇三宝物。临终遇劝念弥陀，一念顷间生彼国。《送黄中庸归吟》元代·范梈—法乐洞前曾一游，君家闻处洞西头。石潭正照猿猱月，山药曾经虎豹秋。岂意吴城祠下路？共寻扬子岸头舟。胸中富有天官学，莫为周南久滞留。《见白发》明代·杨循吉—料应白发有来时，三十登头似未宜。愁已生根从汝摘，老先呈态要人知。莫劳晓日梳千下，终见秋霜起一丝。若道只因诗故白，邻翁元不会吟诗。《沁园春·甲子相高》宋代·辛弃疾—甲子相高，亥首曾疑，绛县老人。看长身玉立，鹤般风度，方颐须磔，虎样精神。文烂卿云，诗凌鲍谢，笔势駸駸更右军。浑馀事，羡仙都梦觉，金阙名存。门前父老忻忻。焕奎阁新褒沼语温。记他年帷幄，须依日月，只今剑履，快上星辰。人道阴功，天教多寿，看到貂蝉七叶孙。君家里，是几枝丹桂，几树灵椿。《除夕再用韵答仁近二首 其二》宋代·方回—多公二十岁，此夕感尤深。颇觉北风转，不堪西日沈。醉喧邻巷语，愁动故乡心。七帙从今始，菟裘可缓寻。《圣德瑞应诗》明代·曹义—圣主建皇极，垂衣统万邦。仁恩被蛮貊，奉贽皆来王。麒麟昭上瑞，福鹿呈嘉祥。五采绚朝中，云霞焕天章。狻猊超物类，马哈尤非常。双眸电光掣，两角三尺强。驼鸡异鸾鹤，和鸣偕凤凰。慈乌钟粹质，玉羽明秋霜。猿资欺雪白，驯狎誇神羊。瑶阶献天子，扑舞何跄跄。重瞳屡回顾，喜色生春阳。盛世瑞骈集，□□□□□。《昌甫诗来言九日是悼亡之日因答和及紫芝是日过城下 其一》宋代·韩淲—玉山何许两峰高，不特云藏雾亦韬。可惜敝庐城郭浅，心蓬徒使目还蒿。《清明日过罗伯刚别业》元代·郭钰—梨花满院读书声，竹马儿童自送迎。共说东风吹雨散，山翁今日作清明。《和富阳陈大夫祷雨有感韵 其二》宋代·曾丰—刑鹅瓮蜥敬祈秋，要解宵衣旰食忧。天上大方张掣电，地中雷已起蟠虬。雾雹黄长尧天水，䆉稏青连郑非蛮。告违只上加餐祝，更祝俸馀归买山。《寄宿田家》明代·陈䞇—杨柳垂垂水满陂，田家茅屋住于兹。每闻鸟语知春候，常听蛙声卜岁时。雨过田间留虎迹，泉鸣檐外落鱼池。日暖机声响萝薜，夜深灯影隔茅茨。留人共酌樽中酒，邀我閒题壁上诗。苦竹丛边叫姑恶，菰蒲汀畔集鸬鹚。解招陶令来同隐，却笑杨朱枉泣岐。今宵借宿情难尽，明日临风那忍辞。《贺新郎 电止对烛》当代·卢青山—兀立擎孤烛。照长腰、畸躯入壁，背如虾曲。窗外喧豗车马涌，幻眩霓灯万束。来袭我、伶仃一屋。屋里残书形恍惝，似犹疑欲语前还缩。风偶过，烛一蹙。今宵梦向何方宿？想空山、欹松为枕，浸溪以足。漫起苍岚千万里，渺渺川原林麓。正明月、光如雨瀑。更梦梦魂离体舞，向长空明月相飘逐。烛忽堕，黑如扑。《鸣琴行送樊孟泰令广昌》明代·邓云霄—子贱宰邑日，鸣琴不下堂。琴中有妙理，坐使庶事康。君今出宰携琴鹤，山水麻姑元不恶。南熏舜殿已曾听，单父清声应继作。客路西风惜别离，停杯立马意迟迟。空囊无物为君赠，聊陈琴趣君当思。琴不在弦不在指，金徽玉轸徒为尔。自古希声属大音，谁知趣在无弦里。有弦有声并有情，八风六律总和平。大弦张急小弦绝，勿以春温等秋烈。明徽善手两相调，游鱼秣马皆娱悦。邑有豪暴君摧之，中弦霹雳随霜飞。岂无贤士在空谷，又奏幽兰与鸣鹿。曲罢遥闻乌夜啼，应怜野哭多孀妻。乌啼天曙飞朝雉，境内遣鳏须料理。立身凛凛同高山，清节冷冷若流水。曲如钩兮虽封侯，不若如弦气更遒。君看美材居爨下，自有识者能相求。行行莫厌为俗吏，但贵不思泉石意。古调今人多不弹，琴心三迭泪潺湲。念我时能操别鹤，愿慎动静加君餐。《赠邓总戎镇贵阳》明代·王弘诲—开府英声动要荒，宁边曾伏粤南王。旌旗半掩盘江日，组练遥飞桂岭霜。八载勋高班定远，二碑名纪杜当阳。功成露布报天子，封拜何时下夜郎。《重阳日醉中戏集子美句遣兴 其二》宋代·李纲—篱边老却陶潜菊，开花无数黄金钱。且看欲尽花经眼，饮如长鲸吸百川。只今漂泊干戈际，方外酒徒稀醉眠。腐儒衰晚谬通籍，杜曲幸有桑麻田。故畦遗穗已荡尽，中原君臣豺虎边。安得务农息战斗，武陵欲问桃花源。《简石桥僧璧晖》宋代·高似孙—只在閒云里，房虚湿翠屏。童归收晚果，客至歇残经。月落千峰黑，龙归白水腥。关门无一事，草木共冥冥。《吴郎南征赋别》明代·龚鼎孳—功名凭燕颔，三十佩吴钩。天地看横角，风尘避短裘。还家如出塞，多难贱封侯。自古磨崖绩，书生据上头。《送钱国博解成都漕节详刑湖右 其一》宋代·度正—坐于黄卷得新功，学海波中号老龙。雅以明经空四海，何曾屈膝拜三公。汉庭耿耿千回梦，蜀道依依一节东。帷幄傥求真学士，当今难舍状头翁。《一剪梅 向山草堂听雨》清代·庄盘珠—侬欲留花不肯停。早也飘零。晚也飘零。衔泥燕子过空城，草忒青青。树忒青青。辗转罗衾梦未成。今夜三更。昨夜三更。残春不耐雨声声。春也无情。雨也无情。《游理安寺憩松颠阁三章同厉志叶元阶作 其一》清代·姚燮—周眄但有绿，湿重持亦难。苍然诸君衣，疑非白袷单。天根挂珠瀑，沁气多椒兰。通笕落地舋，奔作银河湍。瘦僧苦行脚，顷自人间还。似惊俗迹多，蹴使云华残。佛梦昼方定，悄立门迟弹。聊扶仄景枝，口吸松烟餐。《君子有所思三首 其二》元代·潘伯脩—天青海绿黄金闺，明星绣户弱柳迷。阳春从中荡八极，花迎剑佩黄鸟啼。万方献寿来侏鞮，吉云宝露榑桑西。君子有所思，羽觞重持姑置之。《送泉州周尚书》宋代·仲并—常若侍君侧，宁论去几程。政须怀宿望，宁得殿名城。执手欲何语，谀公恐不情。斯民艰食甚，第一劝春耕。《买陂塘 奉题粟香世丈先生冰泉倡和集，即依酬谷盦元韵》近代·吕景蕙—展瑶编、诗人循吏，披吟如挹风度。苍梧几辈留陈迹，空忆当年烟树。寻坠绪。仗丹荔，黄蕉渲染新题句。泉清亭古。算石甃银床，漫郎去后，剩有藓痕补。江乡好，偶为莼鲈小住。前游历历堪据。费他多少才人笔，绘出南荒风土。微哦处。怎一样，词坛此便金汤固。墨花试舞。看珠玉前头，筝琶细响，也耍杂宫羽。《下山》元代·刘因—翠霞腾晕紫成堆，收尽云烟酒一杯。想见浮岚在眉宇，人人知道看山回。《蛩声三首》宋代·杨万里—床根吟夜句寘搜，莎底啼寒泣怨秋。人世如何无苦乐，一般蟋蟀两般愁。《挽林梅癯》宋代·卫宗武—晚擢亚科跻宪掾，拟航选海竟无缘。苦吟方与甫俱瘦，疏影俄随逋已仙。谷水吟编多手泽，广陵琴趣得心传。年几八秩身何憾，老友凋零重怆然。《郊居三池皆种莲自五月开至七月末无日不寓目今得七兄秋浦佳篇谨次严韵》宋代·周必大—云锦撑舟引兴长，冉香回首惜年芳。碧筒擎雨时倾盖，红旆摇风暂亚枪。近渚何劳攀太华，真妆应笔弄西凉。夕蟾忽散金千炬，归梦依稀到玉堂。《鲤湖纪游十首和先辈龚司训韵 其十》明代·黄仲昭—风光端不让天台，百尺珠帘映日开。寄语道人留半榻，功名债了拟重来。《学古诗》南北朝·何逊—长安美少年。羽骑暮连翩。玉羁玛瑙勒。金络珊瑚鞭。阵云横塞起。赤日下城圆。追兵待都护。烽火望祁连。虎落夜方寝。鱼丽晓复前。平生不可定。空信苍浪天。《凤栖梧 送薛治曲泉之镇雄勘夷手卷》明代·杨慎—借寇歌廉春有脚。皂盖朱幡，辉映江阳郭。一喢清泉斟且酌。候人无事闲铃阁。瘴域岚方劳锁钥。静柝沉锋，虎凶成鸾鹤。风飐归旌诗满橐。休迟竹马儿童约。《题息斋竹》元代·赵孟頫—李侯写竹有清气，满纸墨光浮翠筠。萧郎已远丹渊死，欲写此君惟此人。《偶感》近代·吴未淳—风云曾有志，面相乏田方。老更营生拙，闲惟琢句忙。莺花看烂漫，薯芋味甘香。翘首家山好，贫居有故常。《送陈当时陈季慈何龙友出京》明代·李之世—谁道词人满帝畿，相怜失意不同归。敝裘为客黄金尽，击筑高歌白日微。沟水寒流春寂寂，燕山残雪晚霏霏。因君怀土情弥剧，尊酒河梁泪湿衣。《船上歌诗 其二》明代·吴师禹—蓼香月白醒时稀，潮去潮来自不知。除却醉眠无一事，东西南北任风吹。《七夕得正古上人书许渡海见访诗以促之》明代·李之世—罡风连暮复连朝，惯住琼南识信潮。香象繇来堪截海，灵乌何必倩填桥。弥天有脚应须到，彼岸回头定不遥。好向龙宫先寄语，幢幡计日过铜标。《怀故妻及亡儿》元代·张羽—何处葬深情，牵车出晓城。冢间无白日，镜里是前生。积壤销钗凤，荒苔掩佩琼。空余故衣在，手迹尚分明。《古思二首 其一》宋代·舒岳祥—耿耿不可忍，相思在东北。花月以为姿，风露以为食。取我虞氏琴，一弹三叹息。泠然不可寻，变为湘江瑟。湘江深复深，哀哀泪千尺。《自叹二首》宋代·舒邦佐—怡颜今得盼庭柯，黄鸟啼边绿荫多。回叹此生肝肺涸，只因雕篆损天和。《西江月（十二之三）》宋代·张伯端—白虎首经至宝，华池神水真金。故知上善利源深。不比寻常药品。《贺新郎》清代·叶璧华—坐对帘前月。恨几番、示逢圆处，又伤离别。一缕茶烟萦病榻，消瘦崚嶒瘦骨。记文字、因缘曾经。艾熟蒲香都过矣，负良辰、示展寻芳撷。梦魂袅，江天阔。重逢定把相思说。忆群仙、瑶台咫尺，竟同天末。知否幽亭烟水里，万柄露荷清绝。待更向、师门立雪。愧煞江淹才既尽，伴晨昏、静听衣蝉咽。金缸悄，柔肠折。《送韦十六评事充同谷郡防御判官》唐代·杜甫—昔没贼中时，潜与子同游。今归行在所，王事有去留。《南岩均庆寺诗四首 其一》清代·丘逢甲—万山围一城，闽粤此钥锁。一岩瞰城立，一佛踞岩坐。旁立古女仙，遣容何婀娜？传闻昔争墩，此语恐未果。如何岩巅石，莲印遍磊砢。入岩岩转深，岩势侧而椭。岩居金色身，炉烟袅古火。岩腹蓄乳泉，时作天花堕。《和夷仲寄仲纯叔弼》宋代·毕仲游—流水无声冻未销，故人何日许相招。霜花开遍城头树，月色应添淮上桥。十载尘埃身碌碌，百年杯酒意飘飘。弟兄已有东归意，早晚同来采药苗。《偈三十五首》宋代·释祖珍—断除须发著僧衣，精进当遵古佛仪。一念不生亲领略，方知我法妙难思。《和忠道者牧牛颂》宋代·释天游—两角指天，四足踏地。拽断鼻绳，牧甚屎屁。《游莫愁湖徐氏庄 其三》明代·王世贞—断桥颓壁隐苍烟，僵石枯藤夕照边。将比莫愁应不似，徐娘虽老尚堪怜。《题周驸马所藏小景》明代·程敏政—一舟随泛水云中，醉爱高眠仰受风。惊起竹林双白鹤，背人飞过大溪东。《和后村书窗韵四首 其二》宋代·林希逸—乍可轮生角莫驰，蓑衣好在不妨披。相寻日月急如箭，休笑尘埃钝似椎。老去诗篇多感慨，古来书卷几兴衰。箪瓢乐处虽难会，却是知之亦好之。《长髭和尚赞》宋代·释慧远—突兀神光万寻，毛上加合}毛上加及}髭须百结。声冤瑞应峰前，解道红炉片雪。我今岙首问行踪，敢向虚空钉铁橛。《过丛桂堂太叔祖教授读书之所》宋代·吴儆—古瓦颓垣迹已陈，孤猿别鹤自哀吟。可怜丛桂烟芜没，惟有一池春水深。秀木千章新过雨，寒山一带暮伤心。清风明月时来此，梦断云飞何处寻。《杜鹃》宋代·释居简—旧草堂东水竹西，年年只与落花期。长亭今夜声连晓，愁似经年病拾遗。《获『知青往事徵文』一、二等奖 其三》当代·陈仁德—绝代荒唐绝可怜，糖精化水共流涎。谁知肠断心伤日，正是莺歌燕舞年。《桃源忆故人》宋代·何澹—拍堤芳草随人去。洞口山无重数。翦朝露成树。争晚渔翁住。《句》宋代·扈蒙—五凤齐飞入翰林。《绮怀四首 其一》近代·连横—可能十五嫁王昌，愿乞春阴上绿章。一掬流离香草泪，者番清梦落潇湘。《对酒用九日韵 其三》明代·陈献章—饮酒何必多，醺酣以为期。不辞亦不劝，三卮或五卮。《自乐》宋代·赵湘—自乐原西趣，疏林入户清。洗池秋得月，移菊夜栖萤。古意怜琴淡，新题喜病醒。时闻岳僧至，閒讲煮茶经。《疏漳浦手札毕用倪鸿宝闻黄石斋归途遍游名山韵题后 其三》清代·黄彭年—吾家右江老，抗节无馁容。饿死岂相法，禀节时正逢。片纸发粤难，褒忠蒙帝封。伤哉确不拔，血胆归乾龙。《送似表弟还乡》宋代·李弥逊—话别几年一月留，离歌还起楚江楼。往来笑了蚁旋磨，得失顾予鱼中钩。雍具且侯真戏事，冯唐已老盍归休。凭君为扫筠庄榻，要着南来新白头。《望江南/忆江南 其一》宋代·欧阳修—江南柳，花柳两相柔。花片落时粘酒盏，柳条低处拂人头。各自是风流。江南月，如镜复如钩。似镜不侵红粉面，似钩不挂画帘头。长是照离愁。《留别静学》明代·庄昶—老脚江南本谬悠，求田问舍亦何谋。相逢横玉千年主，岂但平湖两月舟。月到风来寻邵子，水承山管送湖州。凭谁万古溪云阁，断好移来傍白鸥。《送严维中》明代·杨慎—北辞鸣凤池，南登歌凤台。命俦啸匹侣，羽翼临当乖。舲船张且歙，河水潆复洄。靡靡君行迈，悠悠予轸怀。离日汀洲下，惊飙林叶颓。分襟一为别，悬旌摇以摧。会合良不易，临岐重徘徊。圭章多特达，清角少喧豗。赠言无他勖，声仪望重来。《解语花》近代·谢觐虞—别来几日，园林又见，春光如此。海样离愁，也被花枝勾起。花间况有如弓月，可似那人眉子。只多愁多病，料应不似，那般憔悴。算流光弹指，争都难记，竹马青梅情味。安得春风，吹转十年年纪。分明翠墨银钩手，换了寒灯盐米。待几时有愿，凌云赋就，吐闺中气。《题王自閒守拙斋》明代·邓雅—堪舆何茫茫，万汇生其中。鸿荒世已远，淳元变浇风。智巧日以滋，古道谁能崇。猗欤谷中叟，读书且明农。衣不尚纨绮，门惟掩蒿蓬。渔樵与耕牧，四子各已供。此心常自閒，众欲鲜能攻。从人笑懒拙，巧者劳其躬。《善权洞》明代·文嘉—石室山人去不返，亭亭一柱玉当门。飞流恍听雷霆斗，怪石虚惊虎豹蹲。梁帝斗坛荒草积，十仙题字古苔昏。闻道潜通三万里，几时骑鹿看真源。《蝶恋花 北游道上》清代·蒋春霖—沙外斜阳车影淡。红杏深深，人语黄茅店。陌上马尘吹又暗。柳花风里征衣减。屋后筝弦莺语艳。浊酒孤琴，门对春寒掩。鸦背残霜侵短剑，纸窗梦破疏灯飐。《己酉九日》明代·童冀—客游五千里，乃得物外交。朔土天早寒，九月草树雕。衍公林下秀，要我共登高。秋风净游氛，流目空云宵。稍觉怀抱宽，遂忘登陟劳。古人不可见，俯仰心为焦。缅怀庐山远，神契栗里陶。斯人去已远，千年犹一朝。《伊犁纪事诗四十三首 其四》清代·洪亮吉—到日先传领督催，无端堂帖复追回。间心检点流人册，枨触西川御史台。《张道人开华盖山路》元代·吴澄—我家紫玄洞天前，洞天仰与天相连。羊肠诘曲石荦确，每欲飞上愁攀缘。道人可是坚愿力，开辟大道何坦然。一跻从此出世外，着我直透昆崙巅。浮丘握手莞尔笑，与子别去何千年。《咏江岸拒霜花》清代·赵执信—霜裛风翻袅袅枝，可怜闲淡与霜宜。江妃无语空含睇，妒杀天寒独倚时。《寄外》明代·刘祖满—椎秦博浪谓当车，消息传来事又虚。肯把壮心酬一切，莫将词赋吊三闾。怀中字减祢衡刺，袖里红啼贾谊书。海上钓鳌应有饵，可愁为客食无鱼。《踏青词》明代·邝露—文虹经绮陌，夕日贯阳林。灼灼怀春女，翩翩咏子襟。人归芳草暮，莺语落花深。往日成都客，蛛丝萦绿琴。《陪皇甫大夫谒禹庙》唐代·严维—竹使羞殷荐，松龛拜夏祠。为鱼歌德后，舞羽降神时。《旅游二首 其一》宋代·陆游—壮志蹉跎雪满头，久将馀日付沧洲。闲云不入老人梦，邻笛似知孤客愁。小筑聊须傍兰渚，片帆那复到樟楼。生涯草草真堪笑，三十年来一破裘。《赠子通》宋代·孔武仲—金石论交古所希，朱颜相结少年时。自嗟龌龊逢人少，尤喜轩昂出众奇。文字往来谐律吕，笑谈错杂和埙篪。近闻俗语多才间，愿子高歌锦与箕。《水亭秋日偶书》宋代·林逋—巾子峰头乌臼树，微霜未落已先红。凭阑高看复低看，半在石池波影中。《题亚子分湖旧隐图二首 其一》近代·丁上左—南国隐君子，文坛先柳州。人迁新宅第，梦绕旧湖楼。往事余图画，儿时感钓游。浮生本羁旅，何必恋林邱。《乌石山赠僧》明代·徐熥—鹫岭白云边，茅庵只数椽。污泥皆净土，人境即诸天。山现空中色，花明定后禅。蒲团今已烂，趺坐不知年。《四月八日饮陆长卿园亭》明代·王鏊—连峰忽地起㠝岏，倒影亭台漾碧湍。宝障傍人云锦暖，玉瓷留客蔗浆寒。梅酸正入调羹用，花好还宜秉烛看。鱼鸟浮沉满池上，我来终日倚阑干。《经张稊旧居 其一》清代·毛奇龄—尚有青堂赠，宁知白马来。盘飧仍地主，涕泪满泉台。丛草留人暗，繁星照户开。邻家吹笛苦，中夜起悲哀。《牟德范题范石湖墨迹次韵》宋代·方回—亨衢进补华虫哀，暮景归调姹女炉。此老笔端今或有，乾淳蹉了后来无。《游仙诗 其十八》近代·张鸿—驾虎乘麟绛节从，灵官十万侍从容。玉棺一下深山里，寂寞松林古寺钟。《江亭》元代·陈基—江水出峨岷，江亭俯要津。诸侯皆职贡，百粤漫风尘。恩诏传中使，遐方倚外臣。出师劳上将，入幕富嘉宾。闻道元戎死，频伤义士神。三军宜雪耻，百战莫忧身。巫峡长多雨，潇湘已暮春。鼎鱼何足制，奏凯勿逡巡。《鹭鸶》唐代·张祜—深窥思不穷，揭趾浅沙中。一点山光净，孤飞潭影空。《王立之以小诗送并蒂牡丹戏答二首》宋代·黄庭坚—露曦风晚别春丛，拂掠残妆可意红。多病废诗仍止酒，可怜虽在与谁同。《八声甘州（登经济楼）》宋代·李曾伯—上巍楼、指顾剑东西，依然旧江山。怅谁为荆棘，委渠天险，薄我风寒。金瓯经营几载，鸿雁尚漂残。一片迷棋局，著手良难。《换巢鸾凤》清代·黄燮清—燕病莺娇。看烟横废径，水漫危桥。不闻金谷宴，已断玉人箫。垂杨何苦弄纤腰。旧时舞衣馀香暗销。繁华影，试问取、断垣残照。风悄。云缥缈。来访故人，聊诉闲怀抱。冷处追欢，梦中寻悟，生意一庭幽草。弦管东山几何时，蔓藤花发诗天老。红栏干，让书生、醉倚昏晓。《送声远往杭州 其四》明代·屈大均—舟向孤山柳外堤，知从处士问幽栖。故人亦是林和靖，家有梅花作女妻。《白乐天琵琶行图》元代·刘因—冀马嘶寒风，逐臣念乡国。江浦闻哀弦，长吟望南北。《转调蝶恋花》宋代·沈蔚—鸡上清明初过雨。春色无多，叶底花如许。轻暖时闻燕双语。等闲飞入谁家去。《过徐太岩池馆》明代·梁炫—徐卿台榭郡衙东，忆昔招游兴未穷。一自蕖荷凋肃露，漫令罗幌怯西风。不悲悬磬频司马，藉有遗书附阿戎。此日陇头留剑后，可堪回首夕阳东。《寄李起居四韵》唐代·杜牧—楚女梅簪白雪姿，前溪碧水冻醪时。云罍心凸知难捧，《赠芗林后人》宋代·徐玑—南北门相对，傅来岁月深。但添新意趣，不改旧园林。花日移朝坐，松风伴夕吟。自然忘宦达，非是少知音。《野泊》明代·李梦阳—远电明江夜，官舟野泊稀。山钟天外落，林火两中微。水立黄龙斗，沙沾白鹭饥。平生万里志，柰可梦西归。《送堪舆雷双溪归丰城》明代·林熙春—年来海上探玄踪，转觉青乌信有宗。眼底江山生睥睨，掌中天地任横纵。君家自识龙光气，亲陇能徼马鬣封。西去豫章应不远，滕王云物正溶溶。《閒坐漫述 其一》明代·区元晋—墙角风轻夜合香，湘帘半捲月钩凉。春光一味幽閒外，不落名园鼓吹忙。《送王以宁归建德并东鲁道原》明代·贝琼—睦州城郭风烟外，乱后衣冠喜尚存。山倒半江云气合，滩回七里浪声喧。读书才子初还舍，买酒邻翁尽到门。相见鲁公劳问信，春秋何日试重论。《和巽卿至后登台二首 其二》明代·卢龙云—乡望情何极，蕨薇长故山。拂尘看剑锷，对月问刀环。父老歌风后，园陵望气间。登临随杖屦，云水意同閒。《和朱勿轩移居四首 其二》清代·刘天谊—一区聊记子云居，载酒多来问字车。不喜作家徒立壁，岂防胠箧只藏书。新巢栗里随彭泽，古迹金台羡望诸。壮志未酬权寄托，朅来因树结精庐。《逍遥咏 其十六》宋代·赵炅—善念销嗔恚，无差本自然。花开凡叶木，水打急风船。拘执恒如缚，能仁学昔贤。神明皆正定，消息更深玄。《望五指山》明代·余继先—仙掌森森断复连，千年劈破海中天。朝来似浣沈香水，暮后如挥煮茗烟。日月往还丸两弄，云霞横抹笔孤悬。欲将左手同君握，指点羌胡出大原。《次方明谦指挥海上筑城韵（二首）》明代·袁凯—旗影翩翩整复斜，中天星月动光华。千群貔虎方屯戍，万里鱼龙听鼓笳。圣主自多开国老，小夷休恃上天槎。却烦上将频思念，时问东门二亩瓜。《醉中随书 其三 忆莲》当代·卢青山—池中有睡莲，颜貌略相差。能不感我心，忆此故园花。《次吉甫山居韵奉寄 其一》明代·杨旦—流年暗促鬓毛斑，天与高情独爱山。藜杖穿云邀鹤去，竹林妨月命童删。放开心上功名念，参透寰中义利关。回首红尘高十丈，悬知不到翠微间。《上昭陵》明代·韩日缵—□□□□□龙池，□□龙□幽蓟陲。关塞遥连千□□，□□□护万年枝。□□当日还遗迹，桂寝凄□□□□。报□悬知今帝切，九重榱桷□□□。《玉乳泉五首 其二》清代·弘历—是处有修竹，戛籁声重重。何异云栖径，叩禅关所逢。《扬州成元章居竹轩》元代·王冕—老夫住近山阴曲，万竹中间一草堂。开径不曾防俗客，读书恰是得清凉。好风时时动环佩，明月翩翩来凤凰。正与诸君轩子近，可能携酒共徜徉？《戏寄吴生》明代·王世贞—我爱髯公气谊深，长因任侠贱黄金。裁成艳曲呼如意，教就明童字称心。歌管时停星桧底，酒船多在尚湖阴。东邻更有陈遵在，失却鸾篦好易寻。《俞别驾介石招饮郡斋》明代·陈恭尹—从来佐郡称多暇，一遇诗人事事清。竹里幽斋谁得到，花边新雨客能行。频开美酝传金碗，坐听娇歌倚玉笙。昨日西湖同泛棹，月明今夜在江城。《安城即事三首》宋代·陶弼—金鼓声阑剑戟收，使君回上雅歌楼。樽前一节清商曲，销尽穷边万里愁。《从曹侯巡山即事》清代·林树梅—巡山不惮历崎岖，亦有壶浆在道途。孝弟从风徵雅化，田园指日辟荒芜。秋声作雨千林合，峦势如波万派趋。要使边军知号令，深宵露立尚弯弧。《感遇二首 其二》清代·夏子龄—漫说长安不易居，冷官许读十年书。早知似马原非马，何事骑驴再觅驴。议礼尚留三赋草，摩霄空羡五云车。南宫风月高寒甚，插脚尘凡总不如。《如梦令 秋砧》清代·石洢—小苑乍消残暑。处处西风砧杵。听到断肠时，残落夜星如雨。愁汝。愁汝。梁燕社朝新去。《夏旱步祷南郊喜雨》清代·玄烨—历春悯农劳，首夏望嘉谷。离毕月故迟，密云去何速。颢穹閟膏泽，及此祈年夙。斋居承穆清，中夜起自肃。繁星丽赤霄，云汉光自煜。鸡鸣开重闉，舆马辍华毂。步祷升郊坛，祠官启太祝。是时甘澍零，沾润及拜伏。空濛迫阊阖，喷薄驱海渎。屏翳洒道回，渗漉足裳服。麦陇应秀色，重颖欲在目。愿惟歌屡丰，馀粟栖比屋。《蝶恋花 其二》近代·张伯驹—欲诉离怀音信杳，雁影双双，又过西楼了。惆怅亭皋秋渐老，天涯遍是红心草。纵说江南无限好，病酒疼花，暗损人年少。总为多情成懊恼，去时知悔来时早。《和江文通杂拟诗三十首 其十一 陆平原》清代·弘历—无能远营道，方将近托身。博望既承命，桑梓当辞亲。去去遵北渚，遥遥眷南津。脩途束鞶厉，轻车越梁陈。朝为田野民，暮为讲读臣。承华多俊髦，率昔邹枚人。追随颇自惭，俯仰向三年。仆夫驾我车，散虑循洛川。因之望故乡，纷纡莽秋烟。沉思郁谁语，慨叹私自怜。抗怀二疏传，超哉非偶然。《玉融陈氏怡怡堂》明代·王恭—魏帝连枝不共荣，淮王斗粟若为情。风霜况是同根蒂，骨肉应怜好弟兄。山色晓帘沙雁白，海天秋屿雪鸪鸣。合欢也似姜肱被，长奏埙篪酒共倾。《登育王望海亭》宋代·楼钥—瘦藤拄破山头云，山蹊尽处开危亭。平田万顷际大海，海无所际空冥冥。乾端坤倪悉呈露，飞帆去鸟无遗形。蓬莱去人似不远，指点水上三山青。褰裳濡足恐未免，傥有飚驭吾当乘。是中始觉宇宙大，眼力虽穷了无碍。云梦八九不足吞，回视尘寰一何隘。曾闻芥子纳须弥，漫说草庵含法界。看我振衣千仞冈，笑把豪端捲烟海。《过安吉县梅溪二首》宋代·卫宗武—壮年知几到，幽径喜重寻。异世桃源路，暮春梅子林。屏山森秀色，槃涧漱清音。迤逦穷幽渺，山行不厌深。《次韵黄簿九日》宋代·吴可—客里登高意若何，笑扶藜杖兴还多。叶金委地谁能布，山剑横天不受磨。随遇可无挥翰手，感时空有断肠歌。尚怜把菊烟尘外，自镜衰容半欲酡。《尤美亭》宋代·赵孟坚—虽未及琅琊，看来亦自佳。微坳著新月，耸翠带余霞。巨凿应灵禹，斜抛或女娲。小亭相对好，莫放行丛遮。《感怀奉呈纯父》宋代·吕南公—去年三月出京关，汴水东奔不可宽。今岁此时还逆旅，牡丹开尽未曾看。春风祇管添须发，世事争来触肺肝。传语百忧休恣横，已因泉石著南冠。《春日有感三首》宋代·危稹—看书数叶眼花旋，推过熏炉去打眠。五十压头衰白尽，书无灵圣事茫然。《秋夜长》元代·朱希晦—秋夜长，不成寐，床前月光白如纸。歌窈窕，怀清泠，夜中怪底荒鸡鸣。倒裳起舞感慨作，乾坤无处无戈兵。空山孤鹤更清唳，忧怀欲写茫无际。坐看黄叶坠我前，零露漙漙下庭砌。明星烂烂银汉横，铜壶滴滴刻漏长。事殊兴极听转悄，夜如何其渠未央。秋夜长，长如此，年来谁识征夫苦。忍抛儿女戍边城，妇事姑嫜应门户。嗟尔群栖乌，绕树徒惊飞。岂知孤凤凰，集彼朝阳枝。可以舞箫韶，衔瑞图。一四海，混八区。凤兮凤兮览德辉，凤兮凤兮览德辉。《谒金门》宋代·赵淇—吟望直。春在阑干咫尺。山插玉壶花倒立。雪明天混碧。《送广州刘掾》宋代·宋庠—督府迢迢瘴海城，掾曹三语蔼兰馨。归邮托信梅华暖，仙剂蠲疴薏子灵。蚌月射楼吟思苦，鸡潮惊枕醉魂醒。外台谁举沈僚俊，编著黄堂有政经。《金缕曲 飞赴兰州》当代·尹文敬—展翅银鸢吼。忆昔游、陇云秦树，山川依旧。我识七盘艰险路，今乃御风驰骤。天咫尺、摘星摩斗。莽莽流沙丘起伏，似平湖、猛被风吹皱。黄河水，杯中酒。太行周匝祁连右。也被那、胡骑蹂躏，五年之久。慷慨欲将戎主缚，何日长缨在手。偏无端、衣食奔走。卫霍范韩谁继起，更何人、再植玉关柳。迫往事，怯回首。《看美人摘蔷薇诗》南北朝·刘缓—新花临曲池，佳丽复相随。鲜红同映水，轻香共逐吹。绕架寻多处，窥丛见好枝。矜新犹恨少，将故复嫌萎。钗边烂熳插，无处不相宜。《寄题张宗玉窗下庐山》宋代·许月卿—庐山移到龙溪东，两壁生云无数峰。梦与文渊三峡水，共参金露九秋风。万山恍对凝尘榻，五老仝携入室筇。更问濂溪风共月，又移窗下到脑中。《曲坊》宋代·周文璞—曲坊才尽上湖船，笑问云山欠酒钱。两行柳丝黄不断，不知身在御园边。《冬至日闻雷》宋代·杨时—土圭日已南，百年生有期。新阳潜地脉，惨惨群阴微。尚觉云气昏，严飚弄寒威。狂雷与骤雨，奔逐如喧鼙。百虫误惊蛰，生理亦已亏。向晚怒声息，散雪交余辉。凌寒山驿孤，持盃空自疑。《良乡行宫叠旧作韵 其三》清代·弘历—迩来颇有南来者，都道群黎望幸情。然乎疑信吾犹半，信者吾衷保赤诚。《题异山高蹈图寄海南冯合溪》明代·成鹫—立处高高行处深，灵泉一别到于今。太虚偶借丹青手，古调难为白雪音。四海真交同水乳，百年归计在云林。期君料理还童药，迟我重来策杖寻。《亲郊恭纪三十首 其二十二 起天灯》明代·林熙春—寻丈天灯百尺竿，高悬普照入云端。光腾大内诸官喜，知是君王上泰坛。《七夕》宋代·叶梦得—七夕仍残暑，三年记此宵。傍檐依岭月，攲枕听江潮。瓠大何妨拙，槎回未觉遥。何须论乞巧，河汉望星桥。《卖花者》唐代·司马扎—少壮彼何人，种花荒苑外。不知力田苦，却笑耕耘辈。当春卖春色，来往经几代。长安甲第多，处处花堪爱。良金不惜费，竞取园中最。一蕊才占烟，歌声已高会。自言种花地，终日拥轩盖。农夫官役时，独与花相对。那令卖花者，久为生人害。贵粟不贵花，生人自应泰。《偈颂六十七首》宋代·释原妙—呱声未绝便称尊，搅得三千海岳昏。恶水一年浇一度，知他雪屈是酬恩。《点绛唇》宋代·曹勋—秋雨弥空，冷侵窗户琴书润。四檐成韵。孤坐无人问。《病中永诀李张唐三公》明代·杨慎—魑魅禦客八千里，羲皇上人四十年。怨诽不学离骚侣，正葩仍为风雅仙。知我罪我春秋笔，今吾故吾逍遥篇。中溪半谷池南叟，此意非公谁与传。《偈颂七十八首》宋代·释正觉—浪爪拏舟雪溅空，十年胸际著慈风。如今堂上时相见，分付饮茶谈笑中。《和韩秋怀十一首 其九》宋代·王十朋—吾庐有脩竹，滴翠凝不乾。天风一吹拂，终夜鸣琅玕。黄杨亦嘉树，一瓮何团团。日暮飞禽归，啾然欲求安。嗟予欲何为，屡涉吴江澜。一名竟未就，举弹空飞丸。对竹赏佳树，聊系予征鞍。《中秋夜不见月二首》宋代·宋祁—万里重阴晦玉轮，兔孤蟾远托霄垠。世间未必皆同恨，亦有居心不净人。《奉和御製中和》宋代·杨亿—佳节更春晦，长标令甲名。天渊摇绿浪，仙杏吐丹荣。连皷将惊蛰，高枝已变莺。云谣传下土，汉曲被新声。《寄王主事希文之官漳州》明代·孙蕡—湖海交游似晓星，南宫长史独多情。清时吏散诗同赋，浊酒朝回日共倾。金水桥边看浴马，紫薇花上听流莺。岁华摇落人千里，何处漳州海上城。《夜半闻雨再用前韵》宋代·王炎—辘轳百尺汲无水，映日四山云不起。朱轓浪说劝农桑，衣食何从可甘美。祷而得雨不苦旱，窃疑此殆偶然尔。夜半潺潺檐溜鸣，孤枕梦回心失喜。儿童挽犊妇饷馌，襏襫耕夫亦勤止。鼠迹印我榻上书，蛛丝罥我壁间麈。抖擞胸中三斗尘，强欲吟哦无好语。请公酌酒更挥毫，快写珠玑歌喜雨。《赠别屏南杨使君归隐 其一》明代·区元晋—红紫千山出送迟，穿云仙骑渺难羁。可堪冰檗操无右，犹复雌黄口浪疵。行李尚嫌孤鹤累，暮金尤绝故人私。群黎交说芙蓉泽，五马无穷两郡思。《应昌路驿傍有古松一干生十八枝为斧所伤江西胡生图以示州长官命余作诗》宋代·陆文圭—卢龙迤北道应昌，八月飞雪六月霜。阴风萧飒百草僵，牛羊陇坂狐兔冈。破邮古庙人鬼静，傍植巨木百尺强。孤根绵绵蛰幽土，枝干直上凌穹苍。何年堂堂十八公，会朝侍立冠剑长。中有二公能死节，张许崛强存睢阳。馀生幸或逃斤斧，远地何由选栋梁。西江行客苦好事，一见携之袖里藏。摩挲老眼识奇怪，兴作万里神苍茫。寒斋无复丁生梦，腹内惟闻葵藿香。《呈巩睡翁》宋代·周文璞—家本汶阳县，累世事耕蚕。室庐既焚荡，飘零住江潭。幼及识故老，颇闻乡里谈。最盛阳和时，梨杏春酣酣。岱宗富栝柏，孔林存欃檀。乡闾鼎其中，实号玉檐檐。去年拜睡翁，知是山堂孙。渊流京洛旧，尺度欧梅间。昨梦返故里，有翁作司南。俚语驰寄之，何以镌冥顽。《失调名》宋代·佚名—手拈茱萸簪髻，一枝聊记重阳。《挽友人》明代·李昌祺—旧说盘中隐，今为物外仙。识韩空有梦，交蔺竟无缘。未论宗支异，还叨阀阅联。学精多士许，孝笃众人怜。恬退忘轩冕，沉潜嗜简编。衣冠推典则，词赋擅清妍。世历沧桑改，家臻福庆全。遗荣身自在，占胜地幽偏。久悟浮生幻，俄随大化迁。敛裳真逝矣，易箦静萧然。漫诧骑鲸去，那因化鹤还。菊轩棋已罢，竹馆榻仍悬。帘捲风翻帙，窗虚雨慢弦。游山双屐在，钓濑一竿捐。雅操超今士，高标慕昔贤。新祠应得侑，遗稿或堪传。五桂凌霜秀，丛兰浥露鲜。年年寒食节，酾酒拜荒阡。《送严侍郎到绵州，同登杜使君江楼（得心字）》唐代·杜甫—野兴每难尽，江楼延赏心。归朝送使节，落景惜登临。《清江道中》清代·金武祥—榜人发清晓，一棹行空江。晨曦出复没，淩乱馀霞光。山云蓊然合，林壑皆苍茫。微雨堕风来，十幅蒲帆张。春寒一何属，酒力犹能降。拥被时复卧，未敢推篷窗。但闻破浪声，船底鸣淙淙。《寄李咏萸并和留别诗四首 其二》清代·牛焘—锻灶携琴性讵驯，郑虔粉绘却嫌贫。多情独有苏司业，风雨寒毡念故人。《送陈仲实还潮阳》元代·王翰—十年海上赋离歌，今日临岐奈别何。归去故人如有问，春山从此蕨薇多。《答王阮亭》明代·屈大均—朝攀枫树吟，暮拂洞庭琴。楚客元多怨，淮王最赏音。先臣有芳草，移植罗浮阴。采撷沾行露，凭将答所钦。《酬黎户部见赠》明代·张元凯—岭南才子鬓如霜，忽赠新诗比夜光。供奉昔曾淹李白，度支今复滞冯唐。凤毛散落临池彩，鸡舌含馀入座香。愧我燕然无计勒，可堪执御老词场。《赠别梁六入京》明代·欧大任—梁君善画兼善诗，渡江别我游京师。是时九月霜已落，河桥把袂无柳枝。君为太师之孙子，胸中万卷蟠经史。十载閒居隐旧山，一朝徒步干明主。马卿未遇家故贫，狗监片言能致身。上林游猎不足数，早为君王奏大人。《甘泉寿卷》明代·符锡—的的秋花倚涧泉，清尊华发共流年。老人乐事无如此，海屋仙桃空自传。《采莲女》元代·黄玠—妾本鸳鸯湖上女，家在鸳鸯湖上住。去年湖上采莲时，将身嫁作商人妇。商人今年行不归，荷花欲语娇为谁。閒看鸳鸯抛翠菂，颜色如花命如薏。莲有藕兮藕有丝，郎君白面谁家儿。水烟霏霏日催夕，解后相逢莫相忆。《题陈明之郎中四像》明代·林光—冠袍分四像，同是一明之。金榜名题后，莺花酒半时。彤墀端步武，冰雪肃容仪。无限胸中蕴，丹青恐未知。《丁已到宜兴坟庵》宋代·李曾伯—归来闲未久，老去役何堪。未远蜀天北，又之湘水南。奔驰缘未足，辛苦分当甘。徒羡林泉适，长年任住庵。《句》唐代·王感化—草中误认将军虎，山上曾为道士羊。（《题怪石》八句，皆用故事，今但存其一联）《落齿》唐代·韩愈—去年落一牙，今年落一齿。俄然落六七，落势殊未已。《落日怅望诗》南北朝·谢朓—昧旦多纷喧，日晏未遑舍。落日馀清阴，高枕东窗下。寒槐渐如束，秋菊行当把。借问此何时，凉风怀朔马。已伤慕归客，复思离居者。情嗜幸非多，案牍偏为寡。既乏琅琊政，方憩洛阳社。《大雪感怀》宋代·曹彦约—翻云覆雨纷轻薄，万端不如三白乐。岁事相关国重轻，天意亦知人忖度。前年不雨旱为崇，今年不旱螟为恶。造物与人著力深，一饱年来何落落。宜春先生古君子，撑肠万卷一丘壑。吟哦乍拟柳飞絮，感慨相辉花有萼。商量雪意驰一骑，改变天容翔万鹤。翻思五十乾道年，是非一律无今昨。日月逝矣几丰耗，人物眇然增索寞。吹篪寡唱气欲竭，陟屺何心泪犹阁。再拜珠玑卜来岁，十袭藏之富囊橐。《奉同黄檗慧公秀峰昌公丁巳上元日访鼓山圭公游临沧亭为赋十四韵》宋代·张元干—孤云乘天风，飞入海上山。松声发鼓吹，导我登层峦。平生烟霞想，政在岩壑间。及兹百事懒，作意三日闲。聊将烧灯夜，付与儿辈看。来陪老禅伯，杖履同跻攀。曲折几藓磴，竹引春斓斑。窦口咽细泉，崖腹鸣飞澜。足疲眼界远，语乐心地安。倒景射西崦，晃荡云海宽。十年戎马后，集此兰若难。未必支许游，能尽宾主欢。暝色到峰顶，月光散林端。摩挲忘归石，告以幽遐观。《立秋日》唐代·令狐楚—平日本多恨，新秋偏易悲。燕词如惜别，柳意已呈衰。《与枢直旧友追话诸老轶事因志其语 其一》清代·郭曾炘—图谶说淳风，祸唐知不免。乡曲老书生，乃亦妖梦践。前生故渺茫，置身忽鼎铉。私印默自镌，画禅且游衍。《贵州即事》明代·周瑛—好山明媚映晴川，贵省谁言声教偏。路远轮蹄皆入贡，时平民物不知边。华夷普照无双日，雨露覃敷共一天。最喜南来诸逐客，寒炉次第死灰然。《恶神行雨》唐代·姚合—凶神扇pQ恶神行，汹涌挨排白雾生。风击水凹波扑凸，《百字令》近代·邓嘉缜—春来几许，觅春痕、绚烂枝头何晚。无限美人迟暮意，奈被余寒轻绊。草眼青缄，花心红鐍，莺盐眈眈盼。春时纵老，会须和煦才算。只此百卉含芳，欣欣生意，竟付伊谁管。金粉楼台香似海，合有看花心眼。兰露朝晞，杏云晓热，无憾情天满。春魂醒未，倩将山鸟催唤。《访西湖郑高士》宋代·方回—不为寻仙子，吾能远出湖。水滨维舴艋，屋角认棕榈。漉瓮分红酒，挥毫写白须。思诗看素壁，待与再来书。《题吴南任栖云楼》明代·邓雅—朝访栖云人，暮登栖云楼。山深云气合，树夹翠光浮。溟涬若太古，逍遥及凉秋。心游宇宙内，契合神仙流。《二月十五日过蓟州即事书怀 其二》清代·弘历—矮屋疏篱径转斜，寥萧诗景凑怀赊。当春最有伤春者，何必花朝更看花。《茶山诗》唐代·袁高—禹贡通远俗，所图在安人。后王失其本，职吏不敢陈。《涪州十韵》宋代·马提干—地据襟喉重，城依雉堞坚。东渐邻楚分，南望带夷边。舟楫三川会，封疆五郡连。人烟繁峡内，风物冠江前。溪自吴公邑，园由妃子传。许雄共山峻，马援壩相联。滩急群潴沸，崖高落马悬。石鱼占岁稔，铁左忄右匮}验晴天。地煖冬无雪，人贫岁不绵。岩标山谷字，观塑尔朱仙。《对雨闲吟呈吏部侍郎》宋代·李昉—羃羃浓云势未收，森森凉气忽如秋。密笼芳树飘何急，高卷疏帘看不休。咫尺莫闻人对语，逡巡已见水平流。此时遥忆诸君子，堪命棋枰与酒瓯。《和杨绳彦正茂才》元代·郭钰—仗剑三年去里闾，桃源仙客独安居。雨鸣脩竹凉欹枕，花落小窗晴曝书。谁与捲帘通燕子，自须入海掣鲸鱼。村园明日君能到，一径苍苔待剪除。《即景》清代·弘历—雁知塞冷依南写，马为风高向北吟。注出羲经真易简，分明天地圣人心。《青玉案 闻蝉》清代·刘嗣绾—无情碧到天涯树。都付与、蝉声去。小曳孤筇门外拄。柳阴天半，丝儿挂著，一寸斜阳住。萧疏鬓影看看暮。只向人、闲饱清露。记得停琴凉共伫。画楼倚遍，曲廊立尽，肠断无寻处。《六月四日饭石门风雷大作而雨不成滴戏以诗趣之》宋代·李弥逊—疾风捲落叶，六月秋欲变。云生涧底松，雷走岩下电。雨华如棼丝，熟视乃不见。借令车轴飞，来救龟兆遍。常旸起民瘼，吻噪不得咽。寄言行空龙，若药须暝眩。《冬夜不寐冷月垂空因有所寄》当代·陈忠平—岂因惊梦寐，爱此夜清廉。裛露窗纱白，当风竹影纤。冷光垂野旷，孤雁过城尖。何以抚胸臆，楼头一远瞻。《踏莎行 题沁玉妹湖山春晓图》清代·邓瑜—溅渌侵衣，澄波揩镜。有人悄把阑干凭。几分春色破烟来，一夜红亸双蝉影。翠窅香深，日高风定。惜花记否当年景。故乡诗梦几时圆，天涯尽是销魂径。《闲居杂兴十首》宋代·薛嵎—土木非吾事，支东复拄西。雨盈沟壅叶，檐侧礎沈泥。护壁时编苇，登楼恐折梯。若无忧挠至，终岁亦安栖。《柬余承采》明代·韩上桂—千金缔结始为邻，片语殷勤遂见亲。白水尚盟坛坫旧，青云翻接凤鸾新。诗声暗彻从侵梦，烛影遥分任借贫。神物古来常作对，双龙今已会延津。《次韵题任承事清乐斋》宋代·慕容彦逢—尘襟涤尽更无馀，两字名斋信起予。物外清标轻绂冕，閒中乐事付琴书。兰生阶砌青春好，槐覆门庭过客疏。更有孤吟写幽思，篇成浑似琢璠玙。《祖颖漕使希道使君以绝句相酬答聊成二章解嘲》宋代·张元干—薰炉玉暖云生岫，晓鉴鸾窥翠扫空。未许尊前听金镂，两公新句漫争雄。《送张振古二首 其一》宋代·杨方—积刚自许挟浮云，拂拭平生欲佩君。匣古年侵春晕涩，忍随人课割铅勋。《司理弟之官岳阳相别于定王台凄然有感为赋五》宋代·真德秀—念昔戏彩时，欢娱共晨夕。天风吹惊鸿，一散不并翼。相逢重湖南，感叹复凄恻。王事不可留，去指重湖北。层楼时怅望，茫茫楚天碧。数寄平安书，老怀庶宽释。《重经乌石舖》宋代·杨时—夹屋青松翠霭中，去年经此亦匆匆。重来乌石冈头路，依旧松声带晓风。《松江》宋代·俞桂—荷叶翻风暑气微，看山露冷湿征衣。垂虹夜静三高月，只照渔溪一舸归。《再次前韵 其二》宋代·刘弇—白浪差差沮我南，祗成重酿破风帆。半生感慨轻儿女，翻笑江州泪湿衫。《赠达禄修撰道夫》明代·孙蕡—蓬鬓飘萧洛上翁，金门日日候晨钟。论思入奏天光近，对御题诗烛影红。衣故尚馀当日绣，马寒犹是旧时骢。词华已作青云客，圣代于今雨露浓。《挽方琼州》宋代·陈宓—绍兴宣谕一忠臣，为慕名门遂作嫔。慈训由来承乃父，清规每解助良人。山中急办瞻茔舍，囊里曾无过□珍。丹旐翻飞人叹息，诸孙祖送尽簪绅。《送贡先生》明代·唐之淳—先生京国来，称有母氏丧。问之几何时，二十余星霜。八月发秦淮，九月下涛江。旦闻云海滴，夜视星斗芒。短服双鬓秃，千里一苇航。山回指会乩，孤城水中央。昔雉堞未建，今青青者杨。伤心至正末，四海沸鼎铛。县官高不闻，藩将贪如狼。城守人自敌，乐祸甘不祥。一家当此时，赤脚相扶将。水行乏舟楫，陆又无仆僮。俄然母疾革，药石不可攻。暨乎属纩际，疾敛不及停。藤皮束木匣，藁葬东城傍。对餐岂暇饱，欲哭且吞声。奉父复西迈，乞食三吴中。三吴鱼米区，辛苦副所望。一留日颇久，沈痛割中肠。越山岂不佳，不及我故乡。故乡既已通，寒暑亦已更。蹉跎岁月晚，念之颠且僵。松楸日凋摧，白昼狐狸鸣。死者若春雨，生者如晨星。今日复何日，夙负始克偿。日出启母攒，恸哭天无光。黄昏问娥水，又欲趣四明。云有一长兄，客死与母同。翩翩两丹锳，逝欲共回翔。走也忝越人，知先生甚详。先子昔筮仕，两子同榜名。先生文章族，冠盖望宣城。公侯卿大夫，郡守尚书郎。下者仕州县，富贵莫与京。先生蚤有闻，秀出子弟行。玉杯繁露学，曳履升其堂。手中金仆姑，一发必叠双。大官走致馈，扫閤拜于庭。执经问谁来，无非侯与公。家学远不替，新声日揄扬。况先生孝弟，至性合天常。明神鉴在兹，母兄得返葬。纷然鸱枭群，欻见孤凤凰。《白华》古笙诗，《棠棣》歌脊令。锡类者颖叔，感寤于齐庄。善始必有终，天禄非所量。宣之山峨峨，南湖水泱泱。玉衡夜插子，寒日朝在房。少忍慎眠食，善达无咎殃。我歌代虞殡，窃喜还窃伤。《清舒山馆对雨 其一》清代·弘历—山云漏日午蒸炎，准拟今朝塞雨沾。屧步长桥才瞬息，珠丝先我掠前檐。《感怀诗 其二十二》明代·桑悦—汉武梦舟碣，溺志尤荒淫。幻术致妖魄，悲歌痛镌心。轮台转深悔，茂陵树成阴。圣君育万民，殁祭为明神。《咏梅杂诗 其七》宋代·张道洽—三生种植得梅缘，每见梅花辄欲颠。清梦化为蝴蝶去，也应只在此花边。《江城子 毗陵道中简丁舍人》清代·李符—莎城一片碧粘天。上由拳。望吴关。最忆落梅，风里染华栈。三十六鳞迟未寄，披校钌，不曾闲。天涯离梦又新年。泛春船。夕阳山。最忆花骢，何日向长安。鸳掖阶通仙署近，应早去，采红兰。《甲戌民风近体寄叶给事八首 其六》明代·龚诩—一经水旱便流离，风景萧条思惨悽。到处唤春空有鸟，连村报晓寂无鸡。颓垣废井荒芜宅，垢面蓬头瘦损妻。更有社公同寂寞，年来不复享豚蹄。《入风赞》宋代·释慧空—入风无根当处彰，一为热恼一清凉。乾城影里金刚眼，傀儡棚头古佛场。与世推移元不动，随人忧喜竟无妨。可中若有纤豪许，物我相持意未忘。《汉老弟去秋留别有明年桃李月春入马蹄轻之句》宋代·虞俦—晤言堪慰意，别语最关情。老我春还暮，思君月共明。丁宁期后会，容易即前程。命驾何妨再，闻知四體轻。《吊刘葆真编修》清代·张洵佳—文章江左夙称雄，讵料文星阨命宫。问卜灵均馀涕泪，招魂宋玉误西东。化为猿鹤身何在，哭望云山岁已终。安得讹传坡老死，归帆岭表庆生逢。《游郑邸山林 其二》清代·吴鼒—蹑级垂清斋，高楼三面开。竹阴先客到，山色兴诗来。挂壁惊云物，临池想笔才。青霄肯将去，斜日更徘徊。《重九日陪诸公游花田 其二》宋代·蔡戡—此花亦是可怜生，刻玉融酥万数盈。素质更兼秋色静，幽香暗逐晓风清。不须篱菊浮纤蕊，好学官梅缀落英。来岁龙山高会在，又呼张丈唤殷兄。《芳树》明代·胡直—芳树结根，乃在上林间，吐朱华兮葳蕤。上有云霞照耀华姿，下有湛湛之清池。君王罗绡幕，霓旌翳琼枝。玉醴酬纷葩，佳宾咸来兹。观者忘疲，宴者以委蛇。惟愿我君王，万岁乐于斯。芳树同邓林，永老无离披。《终南山五首选二 其二》近代·林散之—晨起看东方，一缕寒光曙。阵阵白云飞，都向西山去。浑如奉征诏，疾似六龙驭。剩有雨霏微，点滴云深处。挟册写晴岚，拾翠我容与。《秋将穫水行田中不复留因窾塍通沟引水过堂下小儿以芒苇作车其上昼夜决决不休戏书》宋代·程俱—水行山原溉平畴，时当断壶穫且收。功成则退逝不留，去彼畎遂来清沟。测之深咫浅可杯，循除㶁㶁环一丘。堆沙累石隘厥流，势激滟滪吞黄牛。谁持机缄设中洲，折芒断苇驾两辀。置之不汨亦不浮，六辐眩转无时休。推行作止莫可诹，孰居无事供其求。迫而后动真无尤，眩转自彼非吾谋。屈伸臂顷一万周，我无欣厌何名忧。孰能观身与此侔，众假合集成坚柔。沈轻燥湿交相仇，逝川洄洑更春秋。滔滔南北东西游，死生壮老休王囚。形骸流运我则不，物境万变何其幽。《早秋桐庐思归示道谚上人》唐代·皎然—桐江秋信早，忆在故山时。静夜风鸣磬，无人竹扫墀。《汉玉斧佩歌》清代·弘历—我闻仙人采药炼丹砂，骑二茅龙凌紫霞。凌紫霞，乃有金芝灿灿茁玉芽。人间凡铁斸不得，持此玉斧采以归其家。仙人成仙登鸾车，遗却玉斧埋尘沙。迩来四万八千岁，又阅人间之岁华。葆光染赪云，灵文隐茸葩。水碧馀润不可黩，仙人回顾空咨嗟。《夜坐即事》宋代·胡仲参—午夜空庭寂，心闲坐亦忘。竹间风动静，云里月行藏。惊鹊出幽树，寒螀语废廊。瓯茶聊当酒，清气入诗肠。《行香子 秋意》当代·溥杰—膏浅兰釭。月影移墙。梦残更漏夜初长。倚窗搴幔，曙色苍茫。萧飒秋风，一番雨，一番凉。披衣漫步，别样曦光。寐清如水露凝霜。香残卉老，绿褪苔荒。曲径盘桓，枫似染，菊攒黄。《和陶渊明杂诗 其四》元代·戴良—我无猛烈心，出处每犹豫。或同燕雀栖，或逐枭鸾翥。向焉固非就，今者孰为去。去就本一途，何用独多虑。但虑末代下，事事古不如。从今便束装，移入醉乡住。醉乡固云乐，犹是生灭处。何当乘物化，无喜亦无惧。《送高郎仲德往汝州迎母》元代·赵孟頫—高郎八岁失其母，每一言之泪如雨。忽然有信自北来，知道慈亲在临汝。艰难一别四十年，惊喜失声浑欲舞。水行有舟陆有车，襆被即行身欲羽。遥想团栾再拜时，膝下抱持喧笑语。人生天地谁无母，此别真如隔今古。焉知孝感动神明，万里言归复相睹。吴兴山水清且远，指日安舆还乐土。我当理舟楫迎汝，买红缠酒刲肥羜。斑衣喜色映庭萱，白发从教老农圃。《宣德丙午扈驾巡边途中感兴》明代·杨溥—膏车度重关，重关路漫漫。两厢既充轫，四牡何盘桓。翘首望前，迢迢不可攀。任重难为力，临歧发长叹。¤《落花诗三十首 其二十二 二十二阳》明代·邓云霄—走马看花兴欲狂，飘零万点思茫茫。绕园锦绣新闻宴，委地胭脂晚罢妆。系日恨无长命缕，留春那得返魂香。五陵子弟重相问，更待明年百草长。《酷暑寄立之山中 其一》清代·陈曾寿—虐雪饕风作道场，那知世有汗如浆。剩持塞外寒林影，来淡楼头酷日光。《次丁嘉会韵二首》宋代·陈造—倦驻频题醉后襟，离群自叹阙知音。卜邻未暇论前约，著语聊须慰此心。小挽归轩清夜饮，忆尝对卧白头吟。中年畏别犹轻别，添我霜毛颡和寻。《玉簪》宋代·黄庭坚—宴罢瑶池阿母家，嫩琼飞上紫云车。玉簪堕地无人拾，化作东南第一花。《题钱舜举张丽华侍女汲井图》元代·吴莱—景阳宫中景阳井，手出银盘牵素绠。铅华不御面生光，宝帐垂绡花妒影。临春结绮屹层空，璧月琼枝狎客同。鸳鸯戏水池塘雨，蛱蝶寻香殿阁风。日高欢宴骄若诉，床脚表章昏不寤。吴儿白袍战鼓死，洛土青盖降船渡。井泥无波井兰缺，半点胭脂污绯雪。蕙心兰质吹作尘，目断寒江锁江铁。《宿月溪寄答小开》明代·伍瑞隆—禅床孤月夜，寂寞坐秋光。伴榻云如水，开帘山满堂。雨花晴自散，清籁夜偏长。感念昔游子，思君各一方。《杏花天 浴蚕》清代·左锡嘉—湔裙波蘸蘼芜碧。冷雨酿、新烟寒食。青叶紫柘苞初坼。杨柳杏花巷陌。春阴重、啼鸠乍寂。才上箔、润馀芳泽。蚕娘早赛祈生涩。缕缕情丝缫出。《诉衷情》当代·李国平—紫金花发半枝红，却在画堂东。节届清明心事，尽在不言中。薄世味，有时穷。莫忡忡。珞珈山上，满眼青葱，休负东风。《登大安寺阁》宋代·韩琦—岧峣飞阁耸晴空，此过层梯第几重。四野风烟笼胜地，半天金碧护真容。浮图逼槛抽双笋，埤堄排云矗万峰。数刻飘然霄汉上，直疑超界脱尘踪。《教授推官把酒篬筤同登横碧 其一》宋代·韩淲—不待他年说旧游，相逢杯酒懒回头。夜来脚踏溪桥路，正是山林一片秋。《润卿遗青z3饭兼之一绝，聊用答谢》唐代·皮日休—传得三元z3饭名，大宛闻说有仙卿。分泉过屋舂青稻，《入塞》清代·姚燮—最高寒。是危楼、对远山。到三更筵罢，月上笛声阑。香也残。酒也残。晓莺将啼燕未还。奈此时、屏冷枕单。看渠移烛卸钗鬟。留又难。去又难。《送陆秀才归觐省》唐代·戎昱—武陵何处在，南指楚云阴。花萼连枝近，桃源去路深。《一九七九年获释平反，于上海公园观牡丹花展作牡丹歌》当代·徐英—不见牡丹花，苍黄四十载。忽闻牡丹开，艳艳风光在。出门一笑九衢阔，驰车直赴牡丹约。借问牡丹何所似，花不能言以意度。几人一生花底死，几人一生花底活。尽能极妍千丛好，雨横风狂万种虐。谁拨云雾见青霄，云空空兮雾漠漠。雾漠漠，云空空，乳燕窥园西复东。无情天地有情物，都在如来一笑中。《【双调】沉醉东风_金机响空闻》元代·兰楚芳—金机响空闻玉梭，粉墙高似隔银河。闲绣床，纱窗下过，佯咳嗽喷绒香唾。频唤梅香为甚么？则要他认的那声音儿是我。《杏花天 即景》清代·姜顼忻—柳丝拖碧清光晓。摇曳东风寒峭。杏花丛里蜂儿闹。成阵落红谁扫？枝上黄莺声巧。羡美景、芳华未老。艳阳天气寻春早。半是风流妖娆。《陈留吊蔡中郎二十四韵》清代·陈培脉—道出陈留郡，车停颍水滨。不胜怀古意，为吊鼓琴人。王粲称前辈，张衡记后身。轶才真旷世，伟貌迥殊伦。淹贯鸿都学，辉皇清庙珍。于时良策蕴，应诏直言陈。鸾凤偏垂翅，骊龙漫角鳞。幽囚北寺狱，远徙朔方尘。祸稔天心酷，忧深国步屯。妖氛缠黑气，贼寇起黄巾。炎祚倾危日，枭雄剥乱辰。徵车怜迫促，解绶悔逡巡。殄灭嗟元恶，弥缝赖大臣。然脐诚已晚，动色亦何因。过细宁难宥，冤奇竟莫伸。踉跄付廷尉，涕泣遍朝绅。已矣儒宗失，悲哉史笔沦。无儿延嗣续，有女历艰辛。忠孝名终在，风流迹未泯。篆书垂一代，碑版照千春。尚论追芳轨，遐思托德邻。茫茫寻故里，寂寂委荒榛。事往浮云散，文传炳日新。虎贲犹得似，想象为伤神。《送上饶道士吴师韩复游淮西》宋代·郭祥正—水精之仙降人间，身披羽衣目澄澜。或求福祸语必验，手中开阖阴阳关。淮西太守喜宾客，鹤驾却欲乘风还。劝君饮酒莫言术，龙虎收藏归抱一。《题寒绿轩》宋代·张镃—甫里先生穷到老，剩有诗文记林草。杞苗菊叶果何佳，自喜春风颜色好。现庵主人同吾张，故家文献出大梁。相过肯对桂隐榻，握手书社倾肝肠。顷年客处东濒海，灌畦不仰园官菜。小窗寒绿独专名，实与天随同所家。所爱既同人亦同，岂较早晏时遭逢。极知趣尚寓小物，过眼斥鷃高飞鸿。閒关馆舍人稀到。檐前席地聊从好。维杞与菊复移栽，撷可烹茶羹可芼。晓烟夕露清无边，尽扫万古红紫缘。对之饮水骨亦仙，屠沽儿家休击鲜。《花时遍游诸家园》宋代·陆游—飞花尽逐五更风，不照先生社酒中。输与新来双燕子，衔泥犹得带残红。《次韵重九之什 其一》宋代·商倚—英豪献策广庭中，问辨纷纷似叩钟。名奏九重书密上，士欣千载运亲逢。莺鸣定获乔林乐，凤举应容众羽从。盛世文章由此变，坐看风俗反醇浓。《登南禅寺妙光塔》清代·黄廷升—一粟沧溟渺大千，凭空涌出妙光圆。落花吴越帆樯外，栖鸟齐梁栋宇边。锡岭一枝铃自答，金波万顷影双悬。层层倚遍阑干角，可许诗传兜率天。《江南意》清代·弘历—毛嫱白台及西子，不必谋面人知美。吴越山川罨画中，传闻争羡亦如此。吟诗好景说江南，前此何曾一税骖。观风问俗式旧典，湖光岚色资新探。朝来小雪千林缀，梅信依稀速邮置。邓尉孤山似此无，迎人跸路江南意。《秦中吟十首 其五 不致仕》唐代·白居易—七十而致仕，礼法有明文。何乃贪荣者，斯言如不闻。可怜八九十，齿堕双眸昏。朝露贪名利，夕阳忧子孙。挂冠顾翠緌，悬车惜朱轮。金章腰不胜，伛偻入君门。谁不爱富贵，谁不恋君恩。年高须告老，名遂合退身。少时共嗤诮，晚岁多因循。贤哉汉二疏，彼独是何人。寂莫东门路，无人继去尘。《病中王山人过访有赠》明代·胡应麟—年来消渴未全除，曲巷时时长者车。宝箓自探俞跗诀，金函长秘葛洪书。茅飞白昼龙随杖，杏发青山虎守庐。试事长桑三十日，上池仙液定何如。《雪后观梅》宋代·吴芾—春色三分已一分，江梅犹自占青春。有花堪折须拼醉，莫待东风吹作尘。《咏七星桧图为陆御史母》明代·黄佐—七星之桧何苍苍，覆露见此萱花芳。轮囷入夜挂宝婺，沆瀣向晓承琼浆。冠峨神羊已出牧，里集双凤今孤翔。花前酌母漂玉酒，愿母年年长乐康。《郊游杂咏 其二》清代·王孝称—碧草青磷忆旧无，霎时宿莽化康衢。剧怜夜夜秋坟泣，纪变谁为鬼董狐。《拟古二首 其二》宋代·赵友直—堂堂谷中室，草木恒相邻。顷缘出游衍，室内虚无人。犬羊窥我间，蹄迹分扰驯。秽我衣裳区，安所置其身。翘然起遐思，结屋依湖滨。手执羲皇卷，门栽五柳春。春风一披拂，意恐缁泥尘。《二月二十八日程公归榇乡中走送不及泫然作》近代·王浩—一旌西下叩春冥，雨泣烟霏倘可云。有子亭亭紫云盖，斯人黯黯暮山雯。多闻治乱今谁在，迸入歌呼梦亦纷。大局仓皇天地隔，不宜此去更相闻。《寄元九》唐代·白居易—一病经四年，亲朋书信断。穷通合易交，自笑知何晚。《郎山杂咏十首 其八 泓云泉·金朝》赵秉文—蔼蔼春云滋，岩溜滴泉乳。独留一泓碧，去作人间雨。《李阁学挽诗三首》宋代·王炎—频岁仍饥馑，三湘要抚绥。分忧承帝命，遗爱结民思。自有栾公社，何须叔子碑。若书耆旧传，清德不磷缁。《端午日应贤小集戏用坐中语》宋代·洪适—短檠长忆桂岩东，翰墨新来莫论功。日日簿书成俗吏，星星鬓发逼衰翁。公祠难缓三人带，小垒聊吟一马骢。共饮昌蒲修故事，山肴野蔌是家风。《淮阴寄门人赖韦兼酬诸生》清代·魏禧—闻说淮东形势地，三城万瓦夹江滨。小山赋后谁招隐，漂母祠前早闭门。日月苦消行路客，篮舆长忆执经人。深秋木叶知多少，扫径相迟薜荔村。《八月二日南归遇雪》清代·李锴—人与沙头雁，南飞共此程。捷凌初起势，喜和欲归声。雪落单于垒，秋生上谷城。梦中如识路，先慰倚门情。《峡山飞来寺 其二》明代·郑金—云房有约度烟萝，支遁逍遥更几过。点点雨花临钓石，纷纷山翠落龙磨。仙台路杳春游少，古洞云深昼掩多。圣世偷閒惟大睡，南山白石更谁歌。《效白体赠晁无咎》宋代·张耒—过去生中作弟兄，依然骨肉有余情。青衫校正同三馆，白发东南各一城。君比郦生多事业，我方谢朓欠诗名。想当把酒笙歌里，亦记长安痛饮生。江南岁晚水风寒，铃阁无人昼掩关。过雨楼台宛溪市，新霜松竹敬亭山。不悲仕宦从来拙，所喜形骸绝得闲。山妓村醪君莫笑，亦胜苜蓿满朝盘。关河战国东秦地，风月南朝小谢城。妓乐比君拈不出，溪山许我赌来赢。真珠金线真无比，叠岭双溪亦有声。一事与君宵壤别，板舆时从老人行。《寿定叟弟 其三》宋代·张栻—向来相望各天涯，两载团栾似旧时。只恐桐江来趣驾，明年把酒又相思。《七月十日有感》宋代·方回—十年前此日，视篆上严州。借服初金佩，峨冠尚黑头。乾坤谁失驭，江海已横流。保土虽无恙，忘家弗自谋。实门惊瓦裂，痴子困萍浮。追忆危阽急，都忘屈辱羞。众推真胆大，孰察暗眉愁。盗贼诛锄定，租傭減阁优。民功差稍稍，己事太悠悠。绵薄稀储峙，贪婪恣取求。冥怀随命运，失意起冤雠。屡跋三关马，更乘四渎舟。长城青冢月，大汉黑山秋。甫息台卿担，空余季子裘。解官终欠早，破产复奚尤。酹柏悲先垅，畦蔬偃故丘。信书无一得，负债有千忧。倒箧衣俱典，连床药未瘳。不如穷百姓，何谓古诸侯。公论谁诗可，莲花博士俦。《幽居》宋代·戴某—幽栖才一室，意足便为安。片石星霜老，八窗风月寒。已无蜗角累，自号鹿门看。清夜谁同语，横琴试一弹。《赠别周将军兼寄黄叔化同年》明代·谢与思—骄嘶紫燕历羊肠，九陌看君几度霜。归束短衣飞将幕，出提雄剑少年场。乡心易醉呼持蟹，国士难酬想式螳。东道若逢黄叔度，丈夫今已笑昂藏。《偈二首 其二》宋代·释法因—祖师妙诀，别无可说，直饶钉觜铁舌。未免弄巧成拙，净名已把天机泄。《答朱正叔六首 其六》明代·欧大任—萧瑟千家汝海秋，大淮东下注邗沟。双鱼好寄长江水，莫遗浮沉过石头。《赣江曲 其四》明代·区大相—天柱滩连惶恐滩，南来此是利名关。行人不怕波涛恶，来过滩头重载还。《寄润州庞籍》宋代·范仲淹—北固高楼海气寒，使君应此凭栏干。春山雨后青无限，借与淮南洗眼看。《履儿之任四会和答诸亲友 其一》明代·区越—坐吟松涧挹松风，发气逢人自满容。仪物叠来知惠厚，篇章连赠觉情浓。因循过日休如我，行止随时合仰公。亦恐后生无住著，高谈惟羡古英雄。《十二月二十七日大雪中过吉水小盘渡西归三首》宋代·杨万里—腊残滕六不归家，白昼乘风撒玉沙。旋种琼田茁瑶草，更栽琪树著银花。《喜张邑博振卿生子麟儿短绝以志》明代·张羽（凤举）—星楼歌鼓动新秋，传喜麟儿诞月周。我亦二郎如阿仲，与君相对醉江头。《次王帅韵》宋代·陈造—使君觞客及公荣，慰我他时渴德深。已为穆生重设醴，更闻正始嗣遗音。打围红袖留连舞，论槛黄花取次簪。恰似雄边台上醉，回头岁月叹侵寻。《忆远行寄孙大》清代·洪亮吉—波淼淼，星摇摇，约君不来暮已朝。吴帆停，越车驾，约君不来春已夏。春光九十静掩关，几年春闲君不闲。层云万里宵征路，却恨君闲我难住。十五已作同巢乌，南枝北枝名对呼。十九更作寻源鱼，晓行虽远暮复俱。东流水深，南枝有阴。千里与万里，两心同一心。朝心徘徊暮心怨，几日春魂自凌乱。莫剪疏桃入户枝，春花开上横门扇。《水仙》近代·张采庵—已欲通词几往回，淡蛾应为好春开。可嫌花史曾呼蒜，得附湘灵似胜梅。对影不妨人比瘦，斗寒还与石争魁。番番风信传消息，生小清溪未托媒。《戏咏文房四友》宋代·刘克庄—月似金莲炬，天如碧玉笺。剡藤边幅窘，写不尽遗编。《南乡子》元代·王吉昌—萍梗涉天隅。遣累刳情物物无。漱石枕流甜养浩，勤劬。拈弄龟蛇入玉炉。黑水产金珠。曲岸红霜润点酥。体□寸丸丹品妙，无虞。驰骤神通日月壶。《复用韵自咏倚松一首》宋代·饶节—庵外无人谁过前，老松千丈独参天。煮茶春水渐过膝，却虎短墙才及肩。已退晚云归浩浩，未分芽菊竞鲜鲜。客来问我何时住，笑指松枝数岁年。《雪后寻梅》宋代·吴晦之—略彴溪桥小径斜，竹篱茅舍两三家。红梅似与诗人约，腊雪初消始看花。《贺傅寺丞喜雨二十六韵》宋代·陈淳—去冬九旬已渴雨，那意今春渴尤苦。自开正元越三月，生意全蛰不闯吐。阳威烈烈炽盛夏，田野熬熬剧焦釜。新秧既长且乾萎，播种无由可入土。农民望雨若倒垂，类叹天命我无所。太守念膺民命寄，如伤体肤痛心膂。奔祷山川社稷前，下及百祠靡不举。坛告雷师雷莫闻，江叩龙神龙弗顾。间或沾酒随即收，翘想滂霈殊乌有。日切一日不遑宁，直欲代牲实笾俎。精虔充积四十朝，幽明贯彻忽无阻。季春望夜五鼓余。瓦鸣琢琢檐垂缕。起来四顾云黑暝，阿香驱车震鼍鼓。甘霔一番复一番，达昼倾贫莫之御。东阡西陌土膏溶，负耒荷锄翕旁午。父语其子兄语弟，或曰我侯感格故。滴滴皆是真珠饭，天救我民赐我哺。非我下民能动天，侯泽我民如父母。既优既渥尚未已，实颖实栗决可睹。人解戚容为懽忻，岁转凶兆为丰阜。从知天人本一机，气脉注通有如许。端犹影响应形声，证验昭昭真足数。亦侯作霖大手段，家学渊源传自古。岂徒蕞尔南漳滨，特私所惠偏一坞。抑将天下济苍生，行赴九重大用汝。《奉和圣制过晋阳宫应制》唐代·张说—太原俗尚武，高皇初奋庸。星轩三晋躔，土乐二尧封。《送孙文辅尉新城》宋代·章甫—我来淮上居，忽忽岁月过。定交谁最久，有唱君必和。棋枰角胜负，文字工切磋。云山结伴游，风雨对床卧。那知世途隘，但喜客愁破。出处方乃殊，离别情无那。江城失益友，山县得良佐。平生爱图史，晚岁职警逻。枹鼓常不惊，鸡犬亦相贺。强饭君勉旃，功名看老大。《咏御沟红叶》明代·石宝—宫树悴清霜，泉声落建章。更无红叶字，犹是碧波光。气肃秋将老，人寒影太长。东流和宿恨，黯惨度年芳。《兴龙节集英殿宴教坊口号》宋代·苏颂—赤龙应世季冬初，上八开祥霓绕枢。金石宣和韶九奏，乾坤荐寿岳三呼。善邻两使星轺集，拱极千官蕊绶趋。共捧尧钟歌既醉，洋洋朝野正欢娱。《怀吴大参》明代·胡应麟—使车何处倚星躔，回首钱唐握别年。海国蒹葭停鼓吹，江城粳稻满楼船。千仓转运飞京邑，十郡催科息市廛。极目后堂丝管在，独惭经术老彭宣。《祠部王郎中送山水枕屏作》宋代·刘敞—枕上万峰合，苍苍惊梦魂。如浮武林水，卧向桃花源。杖屦几时士，茅茨何处村。悠然独往意，欲问复忘言。《三姝媚 团圞近矣，秋宵夜坐，怅触无端，聊赋一解，寄北京叶遐庵丈》近代·朱庸斋—虚窗怜独夜。任冰弦尘侵，经年长卸。著意吟秋，奈病馀争似，往时陶写。絮语疏虫，早声入、相思台榭。几日西风，做冷催愁，尽将人惹。休道芳韶先谢。叹明镜清辉，正须重借。驻梦回灯，念旧游心事，自成凄诧。照坐颓蟾，又孤影、偷分兰灺。漫想来宵浊酒，伊谁共把。《得周子善书问京师事及贱迹以绝句十首奉答 其三》元代·宋褧—黄流玉瓒荐馨香，九庙神灵降百祥。一部云韶导仙驾，归来朝贺坐明堂。《藏菜》宋代·苏辙—爨清葵芥充朝膳，岁晚风霜断菜根。百日园枯未易过，一家口众复何言。多排瓮盎先忧尽，旋设盘盂未觉烦。早晚春风到南圃，侵凌雪色有新萱。《刘函山田庄宴集同顾雍里三首 其二》明代·王慎中—白日永留欢，田园胜事偏。盘餐兼野蔌，厨火杂村烟。逸兴看中圣，高谈接上贤。相忘宾主意，留滞不言旋。《织锦棋盘》宋代·楼钥—锦城巧女费心机，织就一枰如许齐。仿佛回文仍具体，纵横方罫若分畦。烂柯未易供仙弈，画纸何须倩老妻。如欲拈棋轻且称，当求白象与乌犀。《青楼曲》明代·王伯稠—日长深苑小榴开，懒逗红妆傍镜台。偏爱双飞双燕语，自开珠箔放归来。《题曾仪鲤鱼》明代·杨士奇—曾承姜氏孝，亦载琴高仙。今朝与子别，早晚待书传。《夏夜》明代·李时勉—斗转银河仄，虚窗瞰远天。夜深明月里，梦绕五云边。《家园即事十三首 其二》宋代·郑清之—新竹地肥方怒长，幽花晚发自欣荣。飞来野蝶多情思，不逐蜻蜓点水轻。《病起窥园十绝》宋代·刘克庄—病来岂有力迎缓，耄及已将家付康。干蠱久劳小儿子，探丸未遇大医王。《物外亭》宋代·宋祁—飞宇冠苍岑，盘盘上百寻。风含太虚爽。云作下方阴。坞桂寒仍燠，岩猿暝始吟。知君有高兴，天壤共登临。《奉酬胡俊明博士见寄》宋代·李纲—载笔螭坳侍九天，谪来山泽作臞仙。鸣冈敢并喈喈凤，感气聊同嘒嘒蝉。引义每惭爰叔直，著鞭常恐祖生先。庭闱一去三千里，自叹飘零曷日还。《甘州（为小玉梅赋，并柬韩竹闲）》宋代·张炎—见梅花、斜倚竹篱边。休道北枝寒。□□□翠袖，情随眼盼，愁接眉弯。一串歌珠清润，绾结玉连环。苏小无寻处，元在人间。《鹊桥仙五首 其四》清代·项鸿祚—划丝成挺，连筒作柄，梭拂输他清劲。须知破竹有先声，更谁许苍蝇纵横。蓦过无影，转来不定，仔细窗棂屏蹬。潇湘风韵欠些儿，怎猎猎惊喧昼静。《述怀二十首 其一》清代·何栻—堂堂日月跳双丸，三十三年指一弹。社燕春秋常在客，台乌朝夕也当官。聊翩凫繶朝班数，黯淡鱼绫刺字漫。珠米桂薪居不易，渐愁无计恋长安。《嘉会楼》明代·李之世—百尺飞楼抗彩霞，荒村篱畔带渔家。巡檐老鹤巢朱拱，泛浦春鸥点碧沙。庐阜堂空山月静，楚台人去暮云斜。惟馀桃李攒芳径，啼鸟年年对落花。《长日抱疴掩关谢一切客朝夕相酬往者惟斋中十六君焉兴文托好各赠以诗岁寒之谊要诸白首矣石屏》明代·胡应麟—奇峰置案头，恍忆包山麓。万朵洞天云，鞭龙入林屋。《孙建侯邀饮观韩湘子传奇席上赋时》明代·邓云霄—啸有孙登响凤鸾，更携秋色入琼筵。歌回暗觉梁尘起，星聚应占剑气连。风急黄花催短鬓，夜长青女下遥天。挥杯莫讶逡巡酒，葛令元来号稚川。《题汪华玉子昂兰石二首 其一》元代·虞集—海内出珊瑚，枝撑碧月孤。鲛人拾翠羽，泣露得明珠。《华阴二莲歌 其七》明代·屈大均—洞口飞泉溅锦茵，丹青画出石仙人。半轮石月悬仙掌，绝似蛾眉出水新。《送徐司业 其四》明代·屈大均—京国如相问，君言在海东。梅花犹汉腊，菰米亦吴风。别绪萦春柳，离声托暮鸿。异时重握手，应傍景阳宫。《次韵答徐紫凝四首 其四》明代·陈恭尹—文章大道以为公，今昔何能强使同。只写性情流纸上，莫将唐宋滞胸中。维扬不入删诗地，百越咸归霸国风。终古常新唯日月，金乌先自海东红。《美人图 其二》元代·凌云翰—渊明谩尔赋闲情，托物如何写得成。欲识春风无限意，樱桃花下背人行。《满江红 正月十三日。雪中送文安国还朝》宋代·苏轼—天岂无情，天也解、多情留客。春向暖、朝来底事，尚飘轻雪。君过春来纡组绶，我应归去耽泉石。恐异时、杯酒忽相思，云山隔。浮世事，俱难必。人纵健、头应白。何辞更一醉，此欢难觅。欲向佳人诉离恨，泪珠先已凝双睫。但莫遣、新燕却来时，音书绝。《会昌元年春五绝句。卢尹贺梦得会中作》唐代·白居易—病闻川守贺筵开，起伴尚书饮一杯。《应天长·当时心事偷相许》唐代·冯延巳—当时心事偷相许，宴罢兰堂肠断处。挑银灯，扃珠户，绣被微寒值秋雨。枕前各泪语，惊觉玉笼鹦鹉。一夜万般情绪，朦胧天欲曙。《赠道士洞虚》明代·吴伯宗—至道不凝物，灵台湛中虚。洞然六合间，迥与神化俱。日月环户牖，风露浩庭隅。一气中夜存，万变何区区。《予历年避暑祠中，每邀荪湄小住，披襟岸帻相对怡情。今夏移榻来祠而荪湄去秋作古矣，怅赋此诗八首 其六》清代·张洵佳—爱我新诗癖嗜痂，微吟宛转总无差。今宵寄尔伤心句，好向秋坟唱鲍家。《书画上赠总宪王公》明代·顾璘—烟霞地隔青林远，日月天回紫殿深。浮世行藏非二道，达人忧乐本同心。《扬州慢 癸酉十月，霜风凄紧，缯纩无温，忆枯萍狱中情况，悲痛欲绝。用白石自度腔写寄冰若逸农》近代·詹安泰—髡柳歌台，毒腥挝鼻，倚天剑气凝霜。望边城一角，影旧日斜阳。自湖上、清欢老去，病里欺酒，羸马逢场。甚多情、依恋年年，消受悽惶。俊才漫许，有飞花、飞絮颠狂。况海国嘘龙，孤亭唳鹤，大野荒荒。说与故山猿鸟，㓻风紧、片月微茫。剩沧桑、危涕愁听，空外吟商。《赠林琴南孝廉》清代·周长庚—柴门平掌练波流，斫脍淋池尺幅收。瘴海才名珊网老，华年肝胆剑花秋。涛头哀角寒诗梦，劫外残烽照杞忧。凄断濂江新乐府，西风吹泪满南州。《金丹诗四十八首 其二十六》宋代·张继先—刘晨阮肇事多非，今日凭君子细推。谩使仙宫由色欲，却将紫府贮奸欺。洞中清净难容杂，穴里幽冥易变奇。大是世人迷不悟，几人丧命为狐狸。《杂题六首 其一》明代·张宁—幽芳寄悬崖，秋蒲出寒水。相对不胜情，萧萧半江雨。《破阵子》当代·卢青山—岁岁挑花担月，堪堪袖只衫零。不是人间久居客，曾经沧海困劳尘。到此又逢春。细雨楼中玉笛，残风壁下孤檠。有梦明知都是幻，除他梦里不堪行。如此亦人生！《和梁大尹途中风景 其一》明代·陈繗—琼海年来俗境迁，我侯历览独垂怜。润沾香雨山花好，翠偃轻风径草鲜。载道颂声闻駃舌，满怀吟兴耸诗肩。曾闻苏老经行处，千古车书共一人。《生生园十咏 其六 珠晖桥》明代·陈恭尹—惊雷收宿雨，初日现文虹。遂有青莲界，遥开积水中。磬传三径竹，香度小桥风。沧海非云渺，微波自可通。《送叶知道归永嘉约其再为历阳来》宋代·徐侨—心事相知久，交情一见真。静参师友正，细语弟兄亲。索去销魂恶，期来刮眼新。临分不多语，重会莫过□。《送吴侍御司马赴台州》唐代·武元衡—卢耽佐郡遥，川陆共迢迢。风景轻吴会，文章变越谣。《记梦 其二》宋代·舒岳祥—梅花清入梦，诗骨定非常。半树原遮藓，无风也自香。篮舆冲暮雪，茅舍带晨霜。傍竹依松处，无心肯向阳。《宫词》唐代·白居易—泪尽罗巾梦不成，夜深前殿按歌声。红颜未老恩先断，斜倚薰笼坐到明。《和徐郎中柏枝甘露》宋代·范纯仁—素液浓甘胜醴饴，偏零翠柏瑞明时。何如溥作丰年泽，万物涵濡被福釐。《子夜歌十八首 其十》唐代·晁采—绣房拟会郎，四窗日离离。手自施屏障，恐有女伴窥。《安童都事字鼎新号太虚徵余赋之集贤院》元代·张翥—太虚本无象，何有倪与端。至理妙自然，万化孰控抟。天地亦一物，而在虚空间。所以豪杰士，不受世网干。脱迹形气表，出入凌汗漫。鸾鹄为我导，云飙作之翰。仰扳霄衢辔，俯濯龙池澜。绿文粲瑶轨，高咏瀛洲山。冥心合玄想，坐以空洞观。琳腴荐朝食，紫金咀神丹。无待无穷外，浩然与之还。《酬别二首》明代·梅蕃祚—楚客怨青蘋，吴侬爱紫莼。扁舟难共载，羞杀渡江人。《送平湖吴伯谐大尹入觐》明代·张宁—河阳桃李颂清宁，又唱离歌饯北行。红日九重京阙梦，白云千里故乡情。天颜有喜亲颜近，文选成功武选荣。忠孝两全名位盛，壮游真不负平生。《寄怀绿烟并贺芳辰》当代·陈忠平—两晤缘不薄，七年诗梦深。湘云长在念，伊网每相寻。岁晏动梅信，风寒逗鹤吟。雪光盈满手，清漱月牙琴。《入大慈山饭虎跑泉精舍一首》明代·黄省曾—崖行多优游，穹曜但亭午。掎摭心不厌，跕躧意增愈。疏甸分花应，层阜别云吐。疲足休给林，澄心投象宇。㵵泻淙瑶濑，隈隅丽丹庑。七觉启幽扃，一道界盘坞。不谓此山椒，乃有彼岸侣。芬缊瞻戒香，络绎会宗语。法供岂世调，灵餐异尘脯。往牒稽听龙，昔泉酌跑虎。一讴傲自足，万细何足数。《明月棹孤舟 悲秋》清代·王贞仪—到得秋来愁便阔。悲风又剪桐枝落。天际哀鸿，林间病叶，断送秋光寂寞。剩对黄花怜瘦索。淡容冷艳枝枝弱。一盏香醪，半帘残月，强把诗情咀嚼。《为牟德范题石湖遗墨意有未尽复赋五首》宋代·方回—不寻蓬岛求仙药，肯羡铜山侈赐炉。独有平生嗜古癖，谁知东郭履全无。《病中闻谢弼台游岱不能往吊诗以哭之》明代·张萱—半世章缝次骨贫，黔娄原宪是前身。烟霞老我惟孤枕，肝胆论交少一人。猪嘴关头飞黑雾，羊肠路口舞青燐。生平不下西州泪，此日因君独满巾。《杂诗三首 其一·金朝》王良臣—道人知我爱禅房，净埽阶前紫石床。软饱三杯风味好，脱巾和月卧昏黄。《府江杂诗六首》明代·谢少南—冬炎卉木未萧条，暂倚蓬窗旅况销。树架绿垂君子蔓，崖林红破美人蕉。《吴潘二台官以直言左迁董夕郎亦以荐贤之故相》宋代·胡仲弓—三凤高飞挽不留，辕驹仗马转堪羞。明朝封事排阊阖，公认从来在士流。《叙州》宋代·杨元量—宗元永州志浯溪，几年烟草含凄迷。昌黎海门水半扉，至今诗句藏翠微。涪翁亦从天上归，自凿岚翠成岩栖。《听笛》清代·丁耀亢—寂寂远峰青，梅花落洞庭。何人吹入破，能使客愁醒。鹤唳云门远，龙吟海气冥。悲秋兼别恨，明月满山亭。《宿李同年荫碧亭》宋代·文同—抱病出烦阓，投此青林间。高轩得清凉，坐致精爽还。主人止之宿，借与终南山。中宵皓月起，绕枕皆孱颜。望久气自清，心胸无结顽。平明又西走，胜轨不可攀。《含清阁杂诗八首 其六》明代·邓云霄—宦况萧条无累，簿领清閒有馀。肮脏形骸拄笏，风流罪过抄书。《赠黄居素》近代·李洸—眼中双井世能说，楼上片云萝带寒。事业性功容缩手，江山文藻助催肝。纵横畦菜无三亩，勃窣诗肠郁九盘。旧学从君期不负，正须微语过苏端。《酬滕野云》元代·赵孟頫—滕君本臞儒，肝鬲足清气。赋诗多秀句，往往含古意。大誇江山美，一洗尘土翳。平生有诗癖，得句时自憙。尔来荒芜甚，枯涩常内愧。锦绣忽堕前，令我喜不寐。功名亦何有，富贵安足计。唯有百年后，文字可传世。霅溪春水生，归志行可遂。閒吟渊明诗，静学右军字。但恐君未閒，书成无由寄。《赠王典史五首》宋代·熊禾—我爱熙然翁，识畅度亦夷。饰政必以儒，公余只吟诗。利欲胶盆中，三叹斯人希。安得公伯辈，万宇阳春熙。《刘锐腾招同越使君过集园亭二首 其一》明代·区怀瑞—竹素有逢迎，丹丘即百城。花催狂客醉，酒映使君清。屏烛光云母，盘餐迸水精。听歌宛孺子，吾亦濯尘缨。《朝中措 壬寅初九陪朱师游南汉刘王冢》当代·陈永正—空洲短楫试春程。历历数峰青。目断迷茫烟草，东风残照重城。红云高宴，故王荒冢，旧梦犹惊。何况飞花无主，素馨斜上苔生。《吴中丞双挽》明代·何景明—近读中丞传，兼闻节妇吟。死收铜柱绩，生有柏舟心。沧海空潮汐，青山自古今。双魂俱不泯，何恨九泉深。《邻饷》宋代·陆游—结队同秋穫，连墙听夜舂。薄持聊共饱，热啜却烦供。炊玉吴粳美，浮蛆社酒醲。时平多乐事，莫厌数从容。《大城文安等处堤脩完舟中驻跸王家口》清代·玄烨—积水频萦虑，长堤幸已成。桑麻连井邑，花柳近清明。渐惬勤民意，还深问俗情。兰桡经过处，布谷唤春耕。《病中得余灵承书》明代·多炡—少别愁怀积，微躯朔气侵。疟来君子病，书展故人心。慰藉烹双鲤，支持戏五禽。山中如见月，疑策素车临。《和赵子俊閒居十首 其一》宋代·牟巘—俯仰一室内，我兴尚无为。凝尘澹素几，乍见閒居诗。吐词甚高简，观者未必知。士固各有志，肯为富贵移。汲多羸其瓶，居然井在湄。何似鸱夷全，张弛随所宜。杨子不违物，赵子不干时。此意谅所同，相与三复之。《失题》明代·赵美和—江亭别酒尽交欢，一担行囊两样看。洙泗源头沾圣泽，斑斓膝下喜亲颜。真卿不愧中书令，子固何惭内史官。爱日有馀寻旧迹，月明犹念倚闾还。《东峰亭》宋代·徐良弼—东峰亭上共徜徉，列嶂低衔夕照黄。酒兴未阑归骑促，一鸥轻泛白云乡。《题黄湾真如山般若台》宋代·曹勋—真如山中龙象宅，前三后三率禅客。珍公提唱悟本心，一指不留庭下柏。我来春事梅已玉，仍吸灵泉酌寒碧。会看海印发光时，台前璧月连天白。《正月初一日元儿生》近代·傅子馀—王春正月开元日，求火初于厉夜中。急报庚寅惟汝降，不知甲子与谁同。面庞似母终嫌薄，骨格如爷岂耐穷。一自去年门第改，命儿诗有不能工。《感怀（十四首）》明代·杨基—剑可敌一人，书足记姓名。学之十二年，书剑两不成。归来吴楚间，豪杰已起兵。揽镜照须眉，一二白发生。老母在高堂，未敢即远行。太息长在夜，鸡鸣星斗横。¤《湖上宴集二首 其一》明代·张元凯—桂楫出横塘，兰陵绿酒香。露桃无赖色，夜月可怜光。客赋元鹦鹉，山名是凤凰。江南风物丽，罗绮俨成行。《德州城下题竹寄刘仲兼》明代·杨士奇—谬忝玉堂署，荏苒四十年。始来当壮龄，不觉今皓颠。水木有本源，谁能忘桑梓。耿耿旦暮心，迢遥七千里。仰承圣主仁，优诏赐暂归。归来入闾巷，十室已九非。素交皆下泉，存者才百一。容颜变故常，聆音但彷佛。岂乏后来者，貌同多异心。鸱枭产凤窠，枳棘生桂林。感我衰病怀，忧来向谁道。前后左右人，雷同讥我耄。贤哉吏部孙，夙昔吾所知。居贞而履素，身老心不移。念我久仳离，时来相慰藉。言必合典则，义不苟取舍。譬如群飞中，见此五色鸾。又如丛荟中，见此青琅玕。我行有程期，过别情缱绻。别来未几日，忆子常在眼。因风寄平安，托此修竹枝。岁晏当来归，永结林下期。《柬国博物馆》当代·姚佳—滔滔万古尘，希世足奇珍。镇馆人头剑，登台象首神。此际天心现，前生香火因。四时花果下，犹是葛天民。《感寓 其二十六》明代·童轩—艳色天下重，不以今古殊。明妃倾国容，如何嫁单于。有貌不足恃，有才当自愚。士衡遭杀戮，元礼成羁缧。君看冥冥鸿，人生反不如。《九日偕丘世杰俊宾吴文泰吴仲诚高崇德游石砻 其二》元代·周巽—登临无好句，猿鸟笑人来。良友文皆杰，诸生俊有才。起予诗迭和，迎客菊初开。乔木凋零尽，日斜孤鹤回。《伯伦席上迟峻伯不至戏赠》明代·宗臣—银河冻裂明月哭，君胡独抱浮云宿。我遣明月坐君屋，屋下浮云乱相逐。纵有仙人渡银河，明月不出君柰何。为君呼月还上天，君胡不来愁婵娟。《题画》明代·俞泰—小舸系烟汀，谁知笛里情。寒芦风瑟瑟，正是晚潮生。《明妃怨》明代·童轩—万里黄云塞草枯，琵琶无语月明孤。玉关回望将军寨，锦帐氍毹夜慱卢。《北高峰一首》明代·黄省曾—冉冉投灵刹，盘盘陟峻云。春山攒地象，朝日观天文。金策排人境，玄怀涤世氛。抱城江海气，登顿挹氤氲。《别汪士能二首 其二》明代·胡应麟—绿酒银灯露未晞，红妆深夜舞明妃。无论车笠他年事，已共咸阳作布衣。《凤凰操》明代·胡奎—凤凰兮衔图，殷道衰兮周德之符。岐山兮苍苍，五色烂兮朝阳。殷日短兮周日长。千秋万岁兮于彼翱翔。《水花》宋代·郭祥正—水畔花饶笑，攲枝映小亭。日光烘欲醉，江色冷还醒。浅白浑迷鹭，残红尚衬萍。幽人颇萧索，此地要频经。《春居》清代·性道人—小榻参差竹影斜，衡门芳草锁烟霞。棱铮傲骨诗为友，淡泊禅心画作家。暖日不须来燕子，春风争肯逐桃花。凭阑细雨潇潇夜，慷慨悲歌抚镆铘。《灵芝寺避暑因携茶具汎湖共成十绝 其十》宋代·张镃—别浦归时捲钓缗，蕉裳兰佩净无尘。水荭秋晚重来赏，只约舂锄不要人。《赋得竹亭》明代·方献夫—古称此君子，直节多清风。更有岁寒心，将与松柏同。君子不可少，世情良恶逢。况有桃李华，依依竞春容。小人本易进，君子道固穷。雅好自天性，深交若神通。日夕对君子，萧然坐亭中。君子不可违，宦辙随西东。亭移竹不改，晚节能有终。湖江流泽远，瓯越纳春融。善政在人心，谁知君子功。至德本难言，山歌讵能工。歌罢魂孤飞，可爱不可从。《次闸口》明代·屈大均—忽自投豺虎，生还亦偶然。路迷千里瘴，行尽九真天。梦里知亲病，贫中赖妇贤。那能如孔雀，身上有金钱。《府酒五绝。辨味》唐代·白居易—甘露太甜非正味，醴泉虽洁不芳馨。《重过》近代·张采庵—银塘菡萏叶田田，碧水红桥界远天。环佩有声来午夜，蓬莱无分误丁年。曾闻说法花成雨，常恐盟心玉化烟。崔护春风独惆怅，那堪重过旧门前。《题梅客生中丞平朔方卷》明代·王稚登—灵武名高御史骢，更劳开府住云中。美人学舞鱼肠剑，厮养能弯象弭弓。城下已无胡饮马，帐前安用客和戎。不知今日骐飐阁，谁是西征第一功。《八六子（戏改秦少游词）》宋代·葛长庚—倚危亭。恨如芳草，萋萋刬尽还生。念柳外青鸾去后，洞中白鹤归来，恍然暗惊。《题演法观》宋代·王洋—国虽褊小亦封除，疏奉仙灵意气馀。犹有黄冠说前日，开元曾是天下书。《城东与白丁小坐》近代·聂绀弩—朝朝雨雨又风风，风雨有怀积在胸。我自望君如望岁，谁知城北往城东。拟倾醇醁千杯少，一洗红尘万斛空。此事杜陵歌已久，脱帽露顶见王公。《读史》明代·戚继光—女娲矜巧智，炼石补天漏。秦王恃威力，举鞭石可走。愚夫秉至性，金石良非偶。豫生报国士，三伏漆身黝。嗟哉樊将军，赠轲以其首。浣沙有贞女，轻生如敝帚。智可下三军，威劫六国后。莫转愚夫心，乃失函关守。圣人贵至诚，立法尚平厚。尧舜恭己任其贤，四海嗥嗥智巧闲。回首唐虞青简在，愚夫爱生甘倒悬。《雪夜杂诗 其四》元代·王翰—明河清浅护溪沙，白鹤归来处士家。雪与寒梅有成约，夜来才放两三花。《立之作诗讥仆沉浮于酒次韵答之》宋代·饶节—颓俗不可挽，我思陈孟公。胸中一噫气，浩荡沧海东。初余亦拙谋，堕身尺度中。昔为吾家驹，今为客子蓬。人生百年耳，过鸟欻无踪。何至自矛盾，身与众敌逢。仲尼固玄圣，道大自不容。落落少年场，谁复识吕蒙。古今一丘貉，同赴三尺封。乃知常满尊，慰藉吾人穷。君诗苦相厄，欲抗辄丧雄。但恐百钱债，负我葛陂龙。《贵妃夜游》宋代·方岳—凤鞾又上玉花骢，恩在君王一笑中。三十六宫瑶草碧，不知多少恨春风。《晴》清代·弘历—微籁拂林梢，渐作金石响。读罢憩书窗，知是秋声荡。浓云忽已涣，乌影花棂上。不宁散郁陶，更喜来飒爽。清光空宇悬，万物含萧朗。既雨复时晴，西成匪遐想。《容之在藁城闻欲从帅辟用前韵戏之》宋代·赵鼎臣—使者争飞荐鹗书，论才何止朔方无。从军更欲投毛颖，仗剑还思跨的卢。塞北吏民方眷恋，晋阳耆旧已欢呼。可怜公绰堪廊庙，漫作区区薛大夫。《归去来集字十首》宋代·苏轼—归去复归去，帝乡安可期。鸟还知已倦，云出欲何之。入室还携幼，临流亦赋诗。春风吹独往，不是傲亲知。《颂古四十四首》宋代·释法泰—生无所生，死无所死。风动尘飞，波澄浪止。和合离散，随处发现。满月弯弓，双雕一箭。《陈初童谣·隋代》佚名—御路种竹筱，萧萧已复起。合盘贮蓬块，无复扬尘已。《浣溪沙》宋代·莫将—归梦悠飏见未真。绣衾恰有暗香薰。五更分得楚台春。《东洋人卖药歌》清代·曹家达—秦皇遣使入海求神仙，穷崖荒岛无人烟。安期不救徐福死，残骸零落东海边。童男丱女自相偶，扶桑种族维亿千。然后采取三神山上不死之药入中国，何人购置秦皇前。就令祖龙朽骨挺然起，阿房焦土亦可怜。沙邱得死乃幸事，轵道降王已万世。《虞美人 和轮椅乾坤》当代·傅义—心头一瓣清香袅，久矣皤然老。铅刀篆刻尚馀痕，独自灯前拂拭认前尘。闭门曾制车千两，回首空遗怅。超唐轶宋鼓方酣，虔向八方英彦亟和南。《满江红》清代·徐芝—七宝同心，早相伴、其人如玉。忆当日、谢公付与，凤头新琢。几度春风明镜晓，一朝噩梦天涯觉。卅九年，簪导尽飘零，奁中独。猛摧折，胶难续。伤往事，悲风木。想波恬古井，旧愁顿触。翡翠笔床离案久，梅花院落吟情缩。忽无端，鸿雪又留痕，人间读。《赠沈子其》清代·陈洪绶—无山成僻地，独树得名园。看画不招客，灌花长闭门。留吾好友宿，呼妇索清尊。伯药西园意，为君写此轩。《杏庄春游次帘山韵三首 其一》明代·谢迁—湖边风景惬清游，峻岭崇冈竹更修。满地落花红雨乱，隔林啼鸟绿阴稠。玉川高谊来双鲤，弘景閒情付两牛。一咏一觞春昼永，笑看檐雀上帘钩。《梅时往来郊外十绝 其六》宋代·张侃—琉璃木叶衬琼英，折得归来照眼明。闻道此花清似我，莫言避俗太无情。《题陈北山扇五首 其五》元代·贯云石—功成不用服丹砂，笑指云霞总是家。清晓山中三尺雪，道人神气是梅花。《风雨观桥于河西遂观莲于吕将军园亭嘉宾胜会与是用乘奉次骝山道长原韵八首 其二》明代·符锡—老树团高荫，群峰矗四围。海榴窥户发，沙鸟近人飞。隔座鸣笳筦，凌风透葛衣。莫惊梁燕语，谁是并谁非。《送乔民瞻倅武昌》宋代·范浚—春风未绿江南草，春信腊前梅蕊早。水村著处是南枝，想见君行被花恼。如君久合上华途，胡为半刺犹题舆。奉引未骑沙苑马，佐藩且食武昌鱼。频年欣接游从乐，忽手别书空作恶。江干跋马望行舻，日暮山寒云错莫。往闻南纪百战场，腥风杀气吹湖湘。只今江汉俱练静，棹讴杂发行连樯。君从鹦鹉洲边去，历历遥看汉阳树。莫言槌碎黄鹤楼，准拟书来寄佳句。《古生》宋代·唐庚—卷地风来怒涛起，惊散沙汀双翡翠。谁将仙匹锁金笼，孤飞吟叫烟波里。古生开锁放珍禽，春江日暖重相寻。巧舌相和苇风软，绮翼交飞菰浪深。壮哉古生真任侠，气义肝肠何激烈。功成不复更偷生，一剑挥霜襟溅血。世间美事多参商，白马青梅人断肠。古生埋没在何处，江山流水空茫茫。《步顾晴芬学使》清代·李振钧—登高望黔山，四面皆丛麓。安得半亩池，引水通屈曲。城西有官衙，方塘烟景足。繁花簇锦红，茂树连云绿。午日荫高槐，清风响翠竹。春来柳青青，腰细眉颦蹙。秋来鞠黄发，垂金兼缀玉。芙蓉出碧沼，对镜影相续。疑是浣纱人，临流叠霜縠。家君有新诗，不厌百回读。学只爱趋庭，因思成小筑。匪材愧樗栎，徒仰千寻蓄。珠玉自琳琅，什袭珍藏椟。使君句亦奇，胸中罗列宿。光风霁月中，澄怀想高躅。那惜洛阳纸，丹铅存手录。何日入西清，染翰相芬馥。节序届白藏，天宇淩风肃。古来词赋客，何事多感触。且咏双莲诗，静听松风谡。《清平乐 三十二年一月在永安，闻我与英美缔平等新约，收拾百年世局，安得而不喜也。灯下写付诸生歌之》近代·卢前—普天同乐。平等成新约。血战六年吾不弱。桎梏一时除却。并肩共赴疆场。从今盟友相将。试望太平洋上，青天白日旗扬。《本心参政约游西山分韵得顶字》宋代·徐集孙—仆仆事行役，度尽千峰顶。恣览亦云倦，困卧殊未醒。西爽俄见要，前约欲重订。结习若犹在，宁复计两胫。天际豁轻阴，溪头横短艇。摇手谢篮舆，信步蹋荒径。适意自忘远，迷途谁为詗。此翁平生意，故自略畦町。何妨一笑回，呼童催煮茗。两年已三至，我如饫五鼎。无乃大属厌，徒欲逃酩酊。老笔忽先倡，高标谁与并。尚记去载游，金碧光炯炯。何处非吾乡，一气相溟涬。《海上凯歌九首赠汤将军 其六》明代·唐顺之—沉船斩馘海为膻，潭底潜蛟喷血涎。髑髅带箭逐波去，可道孙恩是水仙。《大云山》明代·顾璘—衡岳有馀秀，大云如削成。春烟浓染树，晴嶂曲连城。采药怀仙隐，经丘畅野情。飘飘霞外赏，真薄世间名。《闻张将军为僧赋寄》明代·屈大均—将军一日著缁衣，狐死频令兔见几。江左近辞高帝寝，武陵遥叩故人扉。半生春梦何曾足，垂老云游尚未非。富贵繇来多不义，定知回首泪长挥。《游九锁山·栖真洞》宋代·林景熙—闻有真人白日升，洞天千古卓崚嶒。顶高绝似撑华盖，穴暝初疑入武陵。秋静石枰空晕藓，寒生泉缝忽悬冰。依依谷口斜阳在，已觉熏风湿杖藤。《苏幕遮 赠打车》元代·王哲—木无情，生有作。都被良工，妙手成躯壳。黑犊黄犍惟挽索。牵入红尘，难免轮回脚。静中忙，闲里做。怎得逍遥，自在真欢乐。直待白朱来跳跃。一朵莲花。万道霞光烁。《日本杂事诗 其一三七》清代·黄遵宪—一双角子影娉婷，问取年华近算丁。种得瓠花添鬓福，愿花常好鬓常青。《凤栖梧》元代·马钰—物外逍遥修九九。慕乐清贫，寂净无中有。不谒侯门常内守。脱离天地人三彀。子午门封真卯酉。白虎青龙，对凤频哮吼。佛面婴儿披锦绶。《赠郑将军之铜江 其二》明代·李攀龙—铜柱遥临幕府高，武陵溪水日滔滔。桃花不及骅骝色，并与春光照锦袍。《病渴》当代·陈永正—病渴梦饮得空瓶，周游求之风水腥。碧血销来意了了，清眸拭起秋荧荧。昨夜前夜未落叶，一声两声时叩扃。虚帷坐深月渐没，冷泪沾枕难为明。《清平乐 画舫》近代·赵尊岳—眼波横处。欲挽东流住。偏自横塘西向去。三十六峰无主。夜晴花底流莺。骊歌掩抑瑶觥。强识欢娱片霎，一窗灯火通明。《岁除志喜》宋代·仇远—郊居守岁若为情，一岁中间百事经。建业长男方入拜，桐江小女又归宁。蒙头被暖先高卧，婪尾杯空且独醒。席上梅花开胜雪，寒香尽足慰飘零。《乱后行经吴御亭》南北朝·庾肩吾—邮亭一回望，风尘千里昏。青袍异春草，白马即吴门。獯戎鲠伊洛，杂种乱轘辕。辇道同关塞，王城似太原。休明鼎尚重，秉礼国犹存。殷牖爻虽赜，尧城吏转尊。泣血悲东走，横戈念北奔。方凭七庙略，誓雪五陵冤。人事今如此，天道共谁论。《送孙柏潭太史册封唐藩便道省觐》明代·于慎行—射策名高贾洛阳，青春拥传有辉光。花迎玉节槎凌汉，叶剪桐圭土胙唐。客路千门江上月，主恩三殿署中香。非关昼锦偏生色，自是庭帏宠渥长。《人日宁远山行三首 其二》明代·顾璘—万岭千峰蔽楚天，盘厓石路马啼穿。秦人住向桃源里，犹想重华问俗年。《关中纪游诗 其十七》近代·连横—樊川风景似江南，细柳新荷水蔚蓝。占得名山分一席，千秋香火供诗盦。《题神冈庙其神盖六朝时刘竺使君也》宋代·周必大—岸断川平拔一峰，丹青剥落古灵宫。邦人岁久忘遗爱，贾客时来乞好风。二水有情犹磬折，霜枫无数尚旗红。冈头故址宜亭榭，城郭江山尽眼中。《晚兴》宋代·孔平仲—展簟当檐卧，微风送晚凉。云移自徐疾，蕉舞更低昂。结网蛛萦足，归巢鸟乱行。支离聊度日，那复论行藏。《漳浦黄忠烈公夫人蔡氏写生画卷诗十首 其二》清代·全祖望—岿岿石翁，霜松雪柏。冶春之姿，非我阡陌。大涤洞天，时雨沾益。虽复桃李，亦生骨力。书带环之，懋昭明德。不言成蹊，同岑一脉。函杖之阴，女贞所宅。接叶交柯，寒芒正色。《二月十七日大雪宿富庄驿》明代·陈应元—鞅掌风尘里，行藏暗自商。柳黄欺雪白，圆尘乱圭方。访戴迟卬涉，卧袁哎我忙。占年果是瑞，信宿亦何妨。《山阳送王中甫》宋代·刘攽—弱扇避风澜，卑飞岁复单。君行反阊阖，人望接鹓鸾。斋日容台峻，书签策府寒。谁言今昔异，王贡本弹冠。《【南吕】一枝花　白莲》元代·吕天用—瑶池施素妆，洛浦夸清景。庐山传绝艳，太华擅高名。秋水澄澄，洗得胭脂净，淡梳妆百媚生。裁剪下雪腻香柔，包含尽风清露冷。【梁州】纵不虢国女承恩楚闼，大管是太真妃出浴华清。水云乡喧满秋娘性。也不羡红妆翠盖，金屋银屏。铅华绛彩，绣络珠璎。他则待占秋江独步倾城，倚秋江压尽繁英。他生得脸儿媚脉脉盈盈，长得腰儿瘦风风韵韵，立的个影儿孤袅袅婷婷。这些，可人。晚凉睡杀鸳鸯颈，与秋月淡相映。天遣嫦娥下太清，来赴蓬瀛。【煞】满池玉蕊连枝莹，一片琼葩彻骨清。绿杨影里画船轻，趁一派歌声，十里波光如镜。俺本待闲遣水云兴，被藕丝嫩把柔肠厮系定，越教人惹恨牵情。【随尾】休只管妆添泽国三秋景，我则怕狼藉江乡一夜冰。虽宜同根栽并蒂生，受了些莲心苦，割不断连理情。若不采莲人把你手掌内奇擎，明日西风起替得你凌波袜儿冷。　秋蝶数声孤雁哀，几点昏鸦噪。桂花随雨落，梧叶带霜凋。园苑萧条，零落了芙蓉萼，见一个玉胡蝶体态娇。描不成雅淡风流，画不就轻盈瘦小。【梁州】难趁逐莺期月夜，怎追随燕约花朝？栖香觅意谁知道？春光错过，媚景轻抛。虚辜艳杏，忍负夭桃。梦魂杳不在花梢，精神懒岂解争高。喜孜孜翠袖兜笼，娇滴滴玉纤捻扌若，笑吟吟罗扇招摇。替他，窨约。秋深何处生芳草？残菊边且胡闹。不似姚黄魏紫好，忍负良宵。【隔尾】金风不念香须少，玉露那怜粉翅娇。风露催残冷来到，艳阳时过了。暮秋天怎熬，将一捻儿香肌断送了。《竹仔门村庄步月》清代·钱镈—荒郊绿暗暮烟横，刚被月来一望清。花气黏天如积水，竹阴洒地若浮萍。却嫌绝顶光偏小，纵过疏林影未平。野际徘徊欣有此，漙漙零露不胜情。《红叶 其二》近代·汪精卫—无定河边日已昏，西风刀剪更销魂。丹枫不是寻常色，半是啼痕半血痕。《治平寺西园新笋》明代·汤珍—禅榻茶烟飏鬓丝，紫苞犊角斸泥滋。轻云过雨南山碧，练鹊双飞上竹枝。《太常乐章三十首其六酌献第二室奏大宁之舞曲》宋代·杨亿—文思圣祖，长发其祥。锡羡蕃衍，德厚流光。眷命自天，卜世聿昌。肃祗孝享，降福无疆。《奉和郑宾客相公摄官丰陵扈从之作（时充卤簿使）》唐代·权德舆—五辂导灵輼，千夫象缭垣。行宫移晓漏，彩仗下秋原。《折丹桂》元代·王哲—近来阴府心寒凛。对判官详审。高呼鬼使急拿拿，不凌迟，更待甚。镬汤浴过铁床寝。铜汗频频饮。高声祷告且饶些，后番儿，不敢恁。《探梅》宋代·杨万里—山间幽步不胜奇，政是深寒浅暮时。一树梅花开一朵，恼人偏在最高枝。《鹦鹉》明代·方孝孺—幽禽兀自啭佳音，玉立雕笼万里心。只为从前解言语，半生不得在山林。《送姻家韩伯声之任桐柏》明代·叶春及—朔风楚水度征鞍，诗传于今又姓韩。月里梅花千里梦，雪中桐柏一毡寒。谈经鳣自清淮出，高卧龙曾此地蟠。圣主好文过汉帝，赋成早晚入长安。《思妇吟》唐代·苏拯—秋风雁又归，边信一何早。揽衣出门望，落叶满长道。《王寿山诗十首 其三》清代·丘逢甲—下方僧院众山巅，百折林梢路更前。绝顶别开新世界，濛濛花雨散诸天。《汉铙歌十八曲 其十五 上邪》明代·王世贞—上邪，与君相知。譬彼结发而盟，山摧海枯志不移。白日迥瞩，肝膈洞披。我手君腕，用不得私。车轮坏，马足罢，东家宴，西家毁。何用钱刀丘积，横金垂紫龌龊为。《句》宋代·赵必象—诗人只合住茅屋，天下未尝无菜羹。《摸鱼儿 潇湘大八景词 其八》明代·王夫之—舞廉纤、不知是雪，还是沙明波素。同云返映晶光凝，暝色遥笼烟树。双无据。颤寒空、微霄极浦相回互。芦洲古渡。有孤艇篷窗，挑镫酌酒，唱彻梁围句。知此夕，一派瑶峰玉宇。朦胧半函银兔。清晖的皪蛟冰瀁，疑是东方已曙。君莫觑。君不见、迥波难挽流澌住。珠摧玉仆。向帝女祠东，昭王潭北，直下长江去。《答景源宗侯》明代·卢龙云—论文当日几相亲，佳句传来未厌频。湖上山川成隔岁，江东云树再逢春。远书但劝加餐食，宣室何由问鬼神。自是散曹难报称，每因客梦到枫宸。《得五清先生消息尚客澧州怅然有怀作诗六首 其三》明代·何景明—洞庭西去路，消息几回闻。地僻难逢雁，天长秪见云。白蘋悲楚客，班竹怨湘君。宋玉哀师意，空传九辩文。《登岳阳楼题-三秋图·现代》老舍—天上一轮月，亭前双桂花。香风随我去，一路到长沙。《甲辰除夕杂咏七首 其七》清代·林朝崧—终年耳熟老农谈，祈谷神前我亦谙。笑倒淳于都不管，豚蹄壶酒祝喃喃。《寄禅月大师》唐代·张格—龙华咫尺断来音，日夕空驰咏德心。禅月字清师号别，《江南曲（五首）》明代·刘基—金陵好是帝王州，城下秦淮水北流。惆怅江南旧花月，女儿尽作北歌讴。《见梁检法书怀八绝句于广文尉曹处次韵》宋代·赵蕃—文力纵横昔未窥，每闻二子说襟期。来朝借得新诗卷，起我閒窗病酒时。《杂诗 其四》明代·朱纯—我爱越石父，甘受缧绁羁。道逢齐相国，解骖与之归。入门礼稍疏，飘然起前辞。丈夫贵知己，贫贱胡足悲。《途中杂咏 其三》明代·李之世—北地殊风候，兼之岁欲残。辟尘缯覆面，冲雪革为冠。苦水酴酥酒，腥羹苜蓿盘。罄囊持一饭，未结主人欢。《次韵刘后村所赠延庆主僧圭复翁诗三首》宋代·陈著—一色时妆漆染丝，淡中头绪自相知。后村已入神仙洞，留得同庚伴赋诗。《三亚道中遇急雨》当代·熊东遨—到处风声杂水声，好花拦路不知名。天公也有淋漓意，一片云来雨便生。《醉后愤歌二首 其一》清代·张洵佳—猾夏凶锋自古无，别开眼界看单于。中原从此嗟何及，首祸焉能释勿诛。秦甸河山朝走马，赵家寝殿夜升狐。长城战血长安火，知有冤魂夜夜呼。《避暑》宋代·陈允平—避暑入林扃，同僧坐竹亭。鸟飞晴地影，龙挂雨天形。扫叶铺椰簟，临流注石瓶。更无尘迹到，日落梦初醒。《生查子》近代·黄侃—江上采珠还，初见秋波瞥。问得莫愁名，便是愁时节。默默又依依，罗带频拈结。无限此时情，后日和伊说。《侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔 其二》宋代·王志道—羃羃黄云麦垄秋，牧童横笛倒骑牛。百金买得葫芦扇，持向田头蔽日头。《长安古意》明代·周是修—长安二月三月时，千门万户春风吹。绮构瑶台高照耀，香车宝马并驱驰。驱驰照耀皆豪贵，九棘三槐夹三市。鼎食钟鸣将相家，朱帘绣柱王侯第。王孙公子盛繁华，山珍海错弃泥沙。银鞍斜度官沟柳，丹毂横移上苑花。花红柳绿春明媚，娇鸟乱啼花雨细。琼宫锦殿傍云开，鼍鼓龙箫震天起。美人内屋艳神仙，铅华炫转春争妍。烨烨珠屏交彩幄，隐隐罗帏分玳筵。兰肴桂酒芬芳发，象筋瑶杯光彩彻。翠釜金罍不暂停，雕盘玉碗纷成列。回瞻复道接龙甍，都城佳气正氤氲。双龙绛阙凌青汉，九凤红楼彻紫云。紫云翠雾碧烟空，文窗藻槛何玲珑。流莺独绕昭阳殿，芳草深迷长乐宫。汉代中兴富名将，百战功成心益壮。闲来赌酒聚欢娱。意气相排不相让。半酣径上宝钗楼，赤阑四面俯皇州。一群粉黛成歌舞，千种风流坐劝酬。楼前两两鸳鸯度，楼下双双凤凰举。鸣榼背解玉纤轻，弄色凝情羞不语。就中心事可谁同，平明扶上玉花骢。自言百世无衰老，自谓千载长英雄。可怜光景留难住，秋风一夕生庭树。歌亭寂寞荒草寒，舞榭萧条残叶暮。昨日红颜美少年，今朝潦倒那能数。将军舍外无人过，廷尉门前堪雀罗。吁嗟盛时不复作，金茎铜狄随消磨。君不见广成山中白云宿，安期海上颜如玉。轩辕已驾鼎湖云，汉武终归茂陵麓。别来倏忽三千年，海水几度桑田绿？《忆旧游 题陈高汉》近代·詹安泰—镇狂涛激枕，瘦石盘云，倦旅年年。未是幽栖客，奈花羞鬓老，梦逐春宽。半楼寄情何处，歌哭总无端。剩片玉玲珑，埋将艳劫，媚与孤欢。雕肝，倩谁省，尽裹锦封泥，汉简唐笺。准儗摩崖去，怕啼烟鹤警，吊月猿寒。醉瓢久拼同守，名字忍人看。只残社凄迷，心期尽日愁倚阑。《梦游灵岩山寺》清代·周宝生—几载欲归归未得，不图梦里却来归。砚山一角青如染，香水三篙绿正肥。西子洞边春草合，伍胥庙外怒涛飞。疏钟无赖催人觉，依旧荆南泪满衣。《游虞山》明代·陈蒙—野店杏花红满枝，江南天气早春时。青山笑我何何晚，白发催人老不知。云窦雪消龙涧满，星坛树偃鹘巢危。明朝欲尽登临兴，还赴云间羽士期。《满江红 再汎南荡，晚花向残，以南吕宫旧谱歌之。》清代·郑文焯—绀海文漪，荡不尽、花意万千。销魂又、断桥西堍，零落歌钿。白捲酒波双袖雪，绿浮诗梦一船山。听闹红深处玉箫沉，风露寒。秋灯外，柔橹边。载香去，放愁还。散袜罗馀绮，乱点蘋烟。吴网难收残霸局，越云犹作丽娃鬟。剩两三鸥迹，话芳尘，明镜閒。《黄方伯饶泰政遣人送至常山因赋此以谢之》明代·邓林—钱塘潮到富春还，逆水移舟寸步难。不是仁风送帆力，七程何日到常山。《见湖心老僧暑夜发书因成口占》宋代·释绍昙—八十山翁夜发书，援毫气蹙汗流珠。自怜一把清闲骨，家火地镝炼得枯。《戏效王燕险韵》当代·傅义—时至花开鼓不挝，小舟游览桨徐划。新荷乍举香堪把，佳句难成手乱叉。款款蜻蜓轻驻足，峨峨鬒发俏当珈。兴酣酒渴方思饮，忽见山隈有石污。《江村吟 其二》明代·邓云霄—稚子捉杨花，呼群更打鸦。嬉游忘帝力，耕凿任农家。野径飞晴蝶，平畴噪乱蛙。陶然上皇世，不道武陵遐。《哀汾》当代·伯昏子—汉武楼船起秋风，锦缆歌壮缚蛟龙。绰约处子神仙宅，今望硗确土山赤。千里汾河绝溭淢，三晋女儿失颜色。溪壑坼割蓬梗老，更无入塞雁声叫。行人愁仰穹冥黦，古道碧杨烟尘没，谁信炭中尽白骨。可怜霍泉空自清，旗牙舞若招妖旌，狐裘蒙茸独能行。涘涯之水难盈掬，天其不教洗其黩，榴红片片湿雨足。《病中有怀》宋代·吴泳—二年多病少佳怀，酒落杯中见影猜。青女降霜溪屋冷，白姑记日命宫灾。柳州解崇崇频作，孙子逐痁痁转来。就使新春年运吉，钝庚难拨马头开。《閒居杂咏 其二十》清代·黄文仪—铜漏随风永，青灯照夜长。恍然如有悟，星斗尽文章。《东武怀古 其二》明代·周亮工—姑幕城头万木号，波光浩荡客心劳。群鸥欲往迎朝旭，独鹤闲来听晚涛。古寺知谁传伏湛，名山应只隐卢敖。能从海厂留三月，不得仙人亦自豪。《一路》未知·陈昂—一路颇幽闲，行行又几湾。微茫听竹籁，次第较花颜。林壑千层瀑，茅堂四面山。卜居如得此，日日闭柴关。《唐明府长公以诗札见贻赋答二律 其一》明代·胡应麟—浪迹山川信短筇，尘埃十载笑疏慵。声华郢上推唐勒，词赋云间识士龙。囊草云霞飞薜荔，剑花星斗湿芙蓉。无论咫尺神交易，不忝钟期异代逢。《幽兰》唐代·崔涂—幽植众宁知，芬芳只暗持。自无君子佩，未是国香衰。《犍为野望》清代·王景—丛芦深处见平皋，细路回沙曲折遭。山势锐于牛砺角，江湍郁似马羁槽。儿童弄水红衣薄，楼观迎秋碧瓦高。欲访尧夫游憩处，西风吹鬓晚颾颾。《亡家》明代·郭奎—夜看群星指太微，东南豪气眼中希每言富贵心如铁，才说英雄泪满衣。杖策邓生犹未遇，亡家韩信定谁依。凌风欲便乘槎去，天上秋虹跨海飞。《张同府菊会再和 其一》明代·吴琏—直北衣冠透直南，各将缨足濯湘潭。达人到处覃清化，处士何人肆横谈。伊傅俟时离稼筑，范韩当宁正冠簪。投闲共际升平日，吟酌何妨会再三。《西归七首次韵和泗州十五叔父三》宋代·晁补之—暮投古店宿，夜闻狐狸嗥，仆夫告行迈，起视月尚高，清霜来何许，不觉满我袍，逆舍良非时，求前兹已劳，《赓野渡春集韵》宋代·卫宗武—红紫春来独擅场，销魂人抱送春觞。少嫌宴度声歌短，晚觉书林气味长。列座燕毛成二老，一番花事付诸郎。吾侪到此无他好，莫厌赓酬费锦肠。《赠写真刘敏叔秀才二首 其一》宋代·杨万里—冰鉴传神苦未工，传来恰恰五秋风。又将老丑形骸子，般入刘家画苑中。《宿江原县东十里张氏亭子未明而起》宋代·陆游—寸廪驱人卒岁劳，一官坐失布衣高。剑南十月霜犹薄，江上五更鸡乱号。孤枕拥衾寻短梦，青灯照影著征袍。客愁相续无时断，那得并州快剪刀。《和区宫允寄示太液池闻雁之作》明代·卢龙云—灵洲通艺苑，仙液类词源。晓直趋常早，宸居静不喧。鹓鸿时并集，霄汉近孤骞。何似群鸣者，荒烟傍海村。《豫章彭真人观 其二》宋代·彭汝砺—重云隐隐即吾家，竹影松阴一径赊。坐久肺肠清似觉，远心飞去出云霞。《赠庞祖如 其一》明代·屈大均—看君已过杖乡年，老大狂歌可似前。殉国不随师友尽，居家徒作父兄贤。休同谢客贪成佛，莫学庞公爱坐禅。儿女闺庭看渐长，尚书多授伏生篇。《和揭阳冯明府感旧诗二首次韵 其二》明代·谢宗鍹—返魂无计觅残香，泉路人间总断肠。夜月珠归迷合浦，春风花落恼河阳。玉钗化后空留燕，瑶瑟无声冷泣凰。去住因缘俱莫问，空花看换眼前光。《善福精舍秋夜迟诸君》唐代·韦应物—广庭独闲步，夜色方湛然。丹阁已排云，皓月更高悬。《浣女有美因咏》当代·陈振家—婆娑野蔓缀疏篱，茅屋微斜浸旭曦。惬目山田蒸雾气，浣衣蛮女笑涟漪。苦贫境却风光美，遐僻处偏空气宜。造化向来存厚德，苎萝村里出西施。《解嘲》明代·区越—风光开户牖，松下日张筵。陋矣陈蕃榻，何须计万钱。《晓过罗喉岭行十余里憩潭柘》清代·赵怀玉—山晓日未高，白云围似帐。花明乱残月，十里同一望。蓝舆陟崇岭，人面森列嶂。忽然青苍开，金碧落天上。不见柘千章，犹余松十丈。碑留明昌刻，寺溯嘉福创。泛觞随波流，折竹引泉漾。风来殿鸱翔，钟动箧蛇放。遗踪半泯没，过客犹想像。凭高俯杰阁，陡觉心眼畅。一拳峙中央，九峰互环向。日光亭午低，石色不肯让。闲房昼如年，坐卧空色相。山僧谓余劳，早具伊蒲饷。《有粲》宋代·曾丰—春风穆穆，有粲若鋈。独出者英，既亭既矗。孰刻之玉，公旰玩兮忘掬扌换饣}。春雨涔涔，有粲若琳。八出者须，既挺既参，孰刻之金，公旰玩兮忘簪。八表一里，盖九畴云尔。英须如之，亦也之上艹下隋}。一中八边，盖九州云然。英须如之，亦孔之上艹下津}。九畴之中，屹其皇极。彼孔上艹下隋}兮，中兮若屹。九州之中。岿其王畿。彼孔上艹下律}兮，中兮独岿。中者得所，旁者得侣。主董其臣，臣扈其主。它华岂不须，莫如此都。与天地合，自然之符。它花岂不蕊，莫如此微。与天地合，自然之礼。游仙感止，心兮朝真。游贵感止，心兮拱辰。天予平园，仙爱之阑。英左英右，几须卓立。公岂不怀，向为辅弼。天予平园，仙爱之瑛，英前英后，几须勃兴。公岂不怀，向为疑丞。天予平园，仙爱之阑。英奥英窔，几须夐奋。公岂不怀，向为藩翰。有衔大恩，不亡至尊。梦游魏阙，觉在陶门。胸中有兮乐国，天下无兮平园。华来自北，悦公之色。公饮酒兮，兴玉于适。却老还童，与华同泽。华闓自春，怡公之神。公赋诗兮，兴发于贞。陶情归性，与华同纯。纯极兮生白，白极兮招涅。矫入太素，文反于质。驯归太玄，白守以黑。《题画寄吴浮玉黄门》明代·董其昌—廿年江海鬓成丝，无复鱼肠报所知。林水漫传濠濮意，只缘庄叟是同师。《晚次良乡》明代·程敏政—晚宿良乡馆，离家第一程。便应今日梦，南北两关情。《十月十八与舍弟登越王楼便道趋开元寺上天池得句满纸颠倒杂乱几不可读明日诠次成二十二韵》宋代·唐庚—沐浴罢趋局，幽居愁杜门。重登帝子楼，哭吊诗人冤。凭栏参井天，隐几西南坤。冬深一水瘦，岁晚千山髡。丰稔遍川陆，太平到鸡豚。江城水颓雉，市瓦尘迷鸳。坐对仙云宫，祗隔斜阳村。楼台白水外，松柏苍云屯。天垂望羌山，雪汁融朝暾。谁为四方些，招此千岁魂。便道访古寺，策杖寻灵源。上到山椒穷，转觉天池尊。行疲犬马力，下视乌鸢翻。不应水性高，疑有神物喷。肯随秋涨落，况逐夏潦浑。潜通八角井，散入千家盆。渔村唤欲应，钓石谅犹温。似闻扣船歌，想见持竿蹲。吾曹本山林，朝衣裹狙猿。只应适野车，便作忘忧萱。诗兼巧拙对，酒杂醇醨吞。阍吏况解事，不妨尽馀樽。《宿渔家》唐代·郭震—几代生涯傍海涯，两三间屋盖芦花。灯前笑说归来夜，明月随船送到家。《题尹铨部兰陔别业 其一》明代·屈大均—欲共山公醉，移居傍习池。红颜花底驻，绿髓酒中滋。声色何妨道，清狂是此时。向来观物化，蝴蝶亦吾师。《城上闻笛》明代·邓云霄—谁临睥睨倚江濆，玉笛声声夜叫云。枫树啼猿风正急，莫将哀怨动湘君。《送惠补之昆仲秋试》宋代·袁说友—斑斑兰玉不胜清，长羡于门久日荣。共庆两苏离蜀道，从今二宋到神京。三年刻楮真余事，一日乘槎定策名。想得颐山来岁好，绿袍黄里照溪明。《惠济院》宋代·许广渊—建刹基千古，淩云阁数层。成群皆旧衲，那个是真僧。未灭惟心火，长明总佛灯。泉灵名惠济，济物有时增。《镇阳读书》宋代·欧阳修—春深夜苦短，灯冷焰不长。尘蠹文字细，病眸濮无光。坐久百骸倦，中遭群虑戕。寻前顾後失，得一念十忘。乃知学在少，老大不可强。废书谁与语，叹息自悲伤。因忆石夫子，徂徕有茅堂。前年来京师，讲学居上庠。青衫缀朝士，面有数亩桑。不耐群儿嗤，束书归故乡。却寻茅堂在，高卧泰山傍。圣经日陈前，弟子罗两厢。大论叱佛老，高声诵虞唐。宾朋足枣栗，儿女饱糟糠。虽云待官阙，便欲解朝裳。有似蚕作茧，缩身思自藏。嗟我一何愚，贪得不自量。平生事笔砚，自可娱文章。开口揽时事，论议争煌煌。退之尝有云，名声暂膻香。误蒙天子知，侍从列班行。官荣日已宠，事业闇不彰。器小以任大，跻颠理之堂。圣君虽不诛，在汝岂自遑。不能虽欲止，怳若失其方。却欲寻旧学，旧学已榛荒。有类邯郸步，两失皆茫茫。便欲乞身去，君恩厚须偿。又欲求一州，俸钱买归装。譬如归巢鸟，将栖少徊翔。自觉诚未晚，收愚老缣缃。《题画寿周秉道》明代·邵宝—郁郁顾山树，青连东海天。几家能卜世，此老夙称贤。大隐非居市，长生不问仙。骑迎侯子左，鞭让祖生先。兰已充佳佩，芹将荐御筵。舟横江北渚，剑倚斗南躔。传业书签万，生涯食指千。初心三岛日，晚兴五湖烟。榻下欣留客，旌招耻赴田。少微知此野，大耋值今年。独鹤吟筇畔，群鸥钓石边。慕亲题感怙，怀世赋思玄。人士缁冠雅，儿郎綵服鲜。夜深销短烛，冬煖谢轻绵。永日方嘉燕，清风复大篇。贤甥献春酒，侑以惠山泉。《杂感 其三》近代·陈独秀—春风不相识，拂面生微醺。醇醪旨且多，入口能醉人。南廓念丧偶，西河怅离群。所以嘤鸣鸟，尤为求友声。五交速三衅，轻薄无古今。方弹共工冠，乃染元规尘。伦常倡革命，江河日骎骎。独清会众浊，淘汰无馀涔。落落此怀抱，感慨胡能禁。《次外舅闻字即事韵》宋代·许及之—蘧瑗行年化，宣尼耳顺闻。声名昭白日，富贵薄浮云。天子方尝胆，中原未静氛。加餐为时起，礼乐不徒云。《朝宗雨中醉归为娼女窃笑戏作两绝因继其韵 其二》宋代·欧阳澈—襟袂龙钟破雨归，玉人惊笑若耶溪。恨无款段驰春径，故故遗鞭盼阿儿。《点绛唇·一赋阿房》元代·蒲道源—一赋阿房，水之江汉星之斗。□□□授。不待形容口。□□□□，□□□□秀。宜称首。肯教韩柳。独擅文章手。《送大宗伯两洲王公考绩二首 其一》明代·杨继盛—台斗光芒临紫极，东风行色动江干。春归吴苑晴花合，天入燕云晓旆寒。礼乐百年开万国，星辰入座肃千官。彤庭旧识尚书履，天下苍生属谢安。《送吴时父侍郎二首》宋代·刘克庄—十行礼仲归荷橐，五朵云飞堕草庐。西北战尘锋锐甚，东南民力磬悬如。帝开宣室初前席，公忆康山旧读书。问讯少君无恙否，衰残久不奉双鱼。《送天台陈审中》宋代·陆文圭—陈为台望族，不数谢与钱。此以科甲贵，彼以婚姻连。吾犹及乃祖，执鞭慕先贤。乱后识严君，握手吾同年。事功竟落落，世虑日日煎。衣冠一不振，抱恨埋重泉。君如丹凤雏，五采何翩翩。久客沧江上，穷秋思浩然。文运今再明，六甲一周天。老我终白屋，看子收青毡。浙水东西流，北风送南船。赤城几日到，雁影夕阳边。《诏许归省》明代·徐溥—晓承恩诏许南旋，暂辍清班下讲筵。新赐宫袍才五品，重来乡国已三年。园中斸笋晨供膳，湖上看山夜放船。记取玉堂相送意，春风呜佩早朝天。《悼亡》明代·郭奎—皇皇三十岁，历历多艰辛。骨肉一朝散，飘若行路尘。涉江赋羁旅，形影私独亲。寄身在丧乱，托迹思沉沦。行歌摽梅咏，卜尔为婚姻。尔才既明敏，尔德良且淳。结发未一载，恩爱犹千春。相知愿白首，相敬如佳宾。常怀孟光志，不厌黔娄贫。所以共患难，顾慰尤殷勤。夭寿固难贰，天亦胡不仁。蒺藜忽在床，伤我同心人。孤鸾失明镜，幽兰折清芬。杳杳长夜台，悠悠泉路魂。凄凄不复见，涕泣徒沾巾。《夕阳野望》明代·张元凯—渔梁夕照破寒烟，一望蘼芜遍野田。飞尽暮禽江水阔，青山欲断白云连。《周宗庙歌 皇夏》南北朝·庾信—雄图属天造。宏略遇羣飞。风云犹听命。龙跃遂乘机。百二当天险。三分拒乐推。函谷风尘散。河阳氛雾晞。济弱沦风起。扶危颓运归。地纽崩还正。天枢落更追。原祠乍超忽。毕陇或绵微。终封三尺剑。长卷一戎衣。《赠友人十二首 其五》明代·释函可—岁岁空看塞雁归，何曾一见寄来衣。遥知香阁无穷泪，出到堂前不敢挥。《咏醉》宋代·杨亿—刘伶石五斗，康成三百杯。欹斜星弁侧，嵬峨玉山颓。人语蜩螗沸，天形帟幕开。应知是狂药，何不学颜回。《句》宋代·石延年—水活冰无日，枝柔树有春。《归自东游至亡妻旧馆》明代·王彦泓—下弦征客上弦归，狼籍梅花入户飞。柑果涉春都烂败，兰薰经月尚馡微。床空潘令悲长簟，浴罢桓郎念故衣。麈拂任从东壁挂，尘筵鼠迹未烦挥。《临江仙（再到桂林）》宋代·向滈—瘦损东阳绿底事，离愁别恨难禁。夜长谁共拥孤衾。来时青鬓在，今已二毛侵。流水青山依旧是，兰桡往事空寻。一番风雨又春深。桃花都落尽，赢得是清阴。《杨柳枝 其九》当代·黄绮—月淡风微料峭寒。三更蝶梦影团圞。偷垂不是离人泪，记得当时媚眼看。《惟寅治第于甃石中得大禹岣嵝碑因函置壁间赋此纪事是日同观者王行父汪明生》明代·胡应麟—十丈穹窿照海湄，玄圭犹忆告成时。不缘奇字中郎识，那得灵文大夏遗。雾拥蛟鼍晴挂壁，星攒科斗夜临池。他年手勒燕然碣，万古银钩对陆离。《笑天狮子岭》清代·姚燮—大阊扬鼓旗，干城有神兽。祗林多野狐，法王正西狩。角为苍龙精，一拳此钟秀。孤雄不受羁，莽莽冠诸岫。海氛东出关，远避不敢寇。况存欢喜心，讵嫌生相陋？莲洋双峡悬，峡石作牛斗。安知驺吾祥，能徵王者寿。我行摩其巅，挺然骨巉瘦。愿以千丈绳，絷之贡天厩。《寄送于去非三首》宋代·赵蕃—三载尉虽卑，诸公况己知。荐书常沓至，宾幕每牢辞。玉立风神峻，河倾议论驰。他年继质肃，应有后人祠。《赠熊正臣》宋代·饶节—浑金璞玉世甚鲜，衣冠有识共因之。年来访道倚松室，泥牛斗入醴泉池。《吴许越成》先秦·左丘明—吴王夫差败越于夫椒，报槜李也。遂入越。越子以甲楯五千保于会稽，使大夫种因吴太宰嚭以行成。 吴子将许之。伍员曰：“不可。臣闻之：‘树德莫如滋，去疾莫如尽。’昔有过浇杀斟灌以伐斟鄩，灭夏后相。后缗方娠，逃出自窦，归于有仍，生少康焉，为仍牧正。惎浇能戒之。浇使椒求之，逃奔有虞，为之庖正，以除其害。虞思于是妻之以二姚，而邑诸纶，有田一成，有众一旅。能布其德，而兆其谋，以收夏众，抚其官职；使女艾谍浇，使季杼诱豷，遂灭过、戈，复禹之绩。祀夏配天，不失旧物。今吴不如过，而越大于少康，或将丰之，不亦难乎？勾践能亲而务施，施不失人，亲不弃劳，与我同壤而世为仇雠。于是乎克而弗取，将又存之，违天而长寇雠，后虽悔之，不可食已。姬之衰也，日可俟也。介在蛮夷，而长寇雠，以是求伯，必不行矣。” 弗听。退而告人曰：“越十年生聚，而十年教训，二十年之外，吴其为沼乎！” 《蓬罗行》明代·郭之奇—晓日欲开蓬山阳，松风飒飒动初光。牧子驱牛下侧坂，樵人腰斧向前冈。中有山栖閒步客，孤吟小咏立苍茫。心爱诸松时结伴，身随樵牧未成行。衣无褐，巾是葛。逐景寻幽不暂离，微言欲使化工夺。眼看春色似烟流，藉草穿林恣远游。可怜春尽愁难尽，错认三春春尽愁。风光烂熳归何处，斜日西沉东月浮。毵毵霁霭横溪径，漠漠飞阴覆钓舟。君不见天台采药当时路，云深花散水悠悠。水亦不能使花住，花亦不能使人留。千岩万壑此恨终，谁见皎皎新轮玉半勾。玉勾斜，玉颜遮，朝云已变赤城霞。空山不管人间事，春去春来春复花。《偈颂五十一首 其四十七》宋代·释大观—春色融融，花气濛濛。六窗俱不钥，当处不留踪。危栏同遍倚，身在寂寥中。几欲全提先漏泄，滑唇黄鸟弄春风。《复次韵二首 其二·金朝》麻九畴—菣可为炙啖，博哉释草儒。奈何骚人咏，不与兰茝俱。青青发陈荄，嫩胜稊生枯。面柔似张禹，气冽如申屠。忽逢易牙口，一日登君厨。君兄昔在日，作事太廉隅。宦游三十年，不治一室芜。尝载米之郡，政如置水盂。不义获八珍，弃之犹堇荼。相对话终日，茗椀无盐酥。见客惟恐迟，遇饭不择粗。无食但有名，穷不亦宜乎。我本寒素士，卧雪袁司徒。臭味偶相似，岂是敦薄夫。见君食蒿酱，取嘲于仕途。和君蒿酱诗，缊袍随衣狐。诗酱两情苦，此债无由逋。蒿荻无弃材，奈此苍松株。何当列铏瓮，一依飨礼图。唯闻广廷乐，不见辕门鈇。此日虽无酱，犹堪养羸躯。《留别欧阳玄鲁伯昭二同年》元代·陈泰—麒麟骨骼虎豹文，当年湖湘谈两君。胸中磊落当经史，岂独下笔空凡群。贵戚权门皆倒屣，南北风云会于此。谈笑真堪鲁仲连，风流亦到欧阳子。玉堂万卷图书新，冉冉翳凤骖星辰。天孙云锦不浪织，帝旁已染红嶶春。我身亦生大国楚，尊前作歌能楚舞。屈原贾谊今已矣，世间人才吁可数。《题水村图》元代·姚式—问君何许水边村，亦有扁舟乘兴人。无限好山茆屋外，他年倘许我为邻？《蛩声》宋代·杨万里—诚斋老子一皈休，最感蛩声五报秋。细听蛩声元自乐，人愁却道是他愁。《鹧鸪天》宋代·向子諲—浅浅妆成淡淡梅。见梅忆着傍妆台。书无鸿雁如何寄，肠断摧归作么回。《琵琶仙五首 其二》当代·添雪斋—谁卷西风，带长夜、但见芦花零落。因念霜月流光，江干小舟泊。虽乱叶、难题一字，却多了、雁云重托。野菊桥头，青衣淡薄，堪奈秋恶。已无意、将失閒心，为多少、今宵忆关洛。同是自迎悲处，换荒洲如壑。何必问、烟波几许，怎叫人、独语离索？不过吹咽寒声，梦中缠著。《汗酒》元代·卞思义—水火谁传既济方，满铛香汗滴琼浆。开尊错认蔷薇露，溜齿微沾菡萏香。水泄尾闾知节候，津生华盖识温凉。千钟鲁酒空劳劝，一酌端能作醉乡。《夏日杂兴四首》宋代·张耒—隔墙泉下是东溪，细溜涓涓入我池。一部笙箫寒竹响，百年风雨古槐姿。果悬幽槛朱初熟，蔓度空墙翠欲垂。野趣转深身愈老，故应寂寞畏人知。《吴江晚泊》元代·宗衍—风壤三洲接，江湖一水分。虹消沧海雨，日落洞庭云。客意终难尽，渔歌不厌闻。长思陆鲁望，不出可忘君。《过吴即景》明代·张羽—片帆迢递入吴烟，竹溆芦汀断复连。柳荫浓遮官道上，蝉声多傍驿楼前。近湖渔舍皆悬网，向浦人家尽种莲。行到吴王夜游处，满川芳草独堪怜。《山中诗 其一》清代·杨宗发—寝兴绝思患，夙昔憩夷简。闲闲系林壑，湜湜嗜苔藓。即目穷所变，因心去其褊。和风芬以集，灵鸟声相啭。暇逸通左右，谈笑承深浅。春光既斯日，遇物平生见。《次韵宝印叔题壁二绝 其一》宋代·王十朋—风扫园林万木残，道人眼界却宜看。北窗趺坐对松柏，人物青青俱岁寒。《华马国（巨津州名，昔元世祖驻跸于此而封）》明代·木知府—政暇西巡华马国，铁桥南度石门关。北来黑水通巴蜀，东注三危万里山。《留客》明代·陶益—不惜崇朝饮，仍将旧事论。驿程同窜改，村市共卑喧。过客珠为履，归人荜是门。已拚形迹忘，耐可坐云根。《郭子成入关诗卷 其一》明代·练子宁—岳翁乘棹章江日，曾约先人泊画船。若问周南留滞事，不才金匮守遗编。《述怀 其三》元代·张弘范—思量閒里百优游，只得寻常两事忧。中酒未醒过似病，搜诗不得胜如愁。便教酒病凭诗解，纵有诗愁着酒酬。此外谁无名利念，红尘千丈尽悠悠。《杂咏八首上礼部李侍郎·幽琴》唐代·刘长卿—月色满轩白，琴声宜夜阑。飗飗青丝上，静听松风寒。古调虽自爱，今人多不弹。向君投此曲，所贵知音难。《别梅》元代·明本—花谢东风搅离思，愁翻缟袂忍轻分。月明梢送临溪水，春树遥怜隔暮云。《麦秋游兴》宋代·释文珦—心喜麦秋晴，贪游举步轻。泬寥无点翳，山水有馀清。怕入红栏队，来寻白社盟。应门童子熟，认得老夫声。《早梅芳近》近代·黄侃—秋月清，秋花好，院寂微凉到。叶摇虚响，露浥苍苔暗萤照。簟摇灯焰细，扇拂罗纹小。看长河渐落，银箭已催晓。意难忘，梦倦了。柳绿门前道。一天薄雾，数点疏星挂林表。泪痕犹满脸，短语偏萦抱。待重来，但愁幽信杳。《和河楼闲望·金朝》李俊民—去去来来不系舟，至今师渡几时休。洗兵岂是天无雨，尽逐黄河入海流。《归宗山籁一百四首 其十七》明代·释函是—厨灰方欲冷，添钵望归来。朱户知难扣，青苗犹未栽。香烟迟午食，鸟雀下空台。松径无生客，庭阴长绿苔。《送王知州复任》明代·王绂—政绩喜闻居上考，宦情添得鬓毛斑。一樽又向江头别，五马重看海外还。瘴雾未收天欲雨，飓风初起浪如山。休言南徼王畿远，文教于今被百蛮。《庚子三月二十七日又易守当涂四月十一日发辞》宋代·岳珂—去载西陲夏正初，首惊禹阁下除书。璇杓导旨方螭陛，珍圉迎釐又燕居。三见纶音传诏玺，六看肇去聿加木}信到耕锄。只今又上人车奏，何日烟蓑返老渔。《谒于忠肃公墓》近代·李洸—古道山花簇殡宫，凄凉于此吊孤忠。悲秋草木经霜气，战陆龟蛇起大风。奉诏俨同三字狱，出师谁表老臣衷。北山猿鹤劳相待，立尽残阳听晚钟。《安山闸与薛掌科子纯陈侍御廷禄酌柳下》明代·潘希曾—柳岸追凉偶共来，一樽分坐绿阴隈。歌声欲彻云中去，望眼真从天际回。客路光阴三日阻，诗家花鸟二公裁。安山此集成佳会，莫讶河枯闸未开。《和子瞻宿临安净土寺》宋代·苏辙—四方清净居，多被僧所占。既无世俗营，百事得丰赡。家居每纷薄，奉养出寒欠。昔年旅东都，局促吁已厌。城西近精庐，长老时一觇。每来获所求，食饱山茶酽。尘埃就汤沐，垢腻脱巾韂。不知禅味深，但取饥肠餍。京城苦烦溷，物景费治染。吴都况清华，观刹吐光艳。石矼度空阔，泉溜泻深堑。经过未足多，终老应长歉。《送妻入道》唐代·李涉—人无回意似波澜，琴有离声为一弹。《古井》宋代·郑獬—百尺青梧桐，下有寒泉井。分明古镜中，照见梧桐影。朝汲水花清，暮汲水花冷。愿持沆瀣杯，远寄蓬山顶。《生查子 秋闺》清代·宋琬—凉夜正悬参，贪看牵牛卧。欲睡复防风，故纸窗棂破。晓起郁金堂，篆里沈香盉。纤手泛茱萸，满地黄金涴。《沙边》宋代·张斛—晚雨涨平堤，沙边独杖藜。长风催雁北，众水避潮西。楚客相逢少，吴天入望低。故园无路到，春草自萋萋。《次韵高守无隐苦热》宋代·王之道—郁蒸还起砲车云，旱气方隆雨未能。应念开帱来白鸟，故成洒酒聚青蝇。南皮痛饮君当继，北牖高眠我独醒。人仰郡侯清可倚，暑中真是一条冰。《郑佥判取苏黄门图史园囿文章鼓吹之语为韵见贻辄复赓载 其二》宋代·方岳—肮脏自山林，伊优自朝市。是耶其非欤，一笑付图史。纷华勿与战，深沟闭坚垒。岁月曾几何，折北俱披靡。问君胡能然，待以不争耳。北山有微行，聊足屣吾履。未莎者维菊，未棘者维杞。撷之复湘之，寒绿冰人齿。秋声在树间，饷我一睡美。谁其惊周公，山鸟亦逝矣。《鹦鹉曲 园父》未知·冯子振—紫门鸡犬山前住。笑语听伛背园父。辘轳边抱瓮浇畦，点点阳春膏雨。菜花间蝶也飞来，又趁暖风双去。杏梢红韭嫩泉香，是老瓦盆边饮处。《偈颂六十八首》宋代·释法薰—西为无意，直指无旨。引得痴儿，尽卧冷地。《林十自吴淞归，寄问江东名胜二十二首》清代·洪繻—避乱离家已五秋，温陵更徙到吴洲。归来海上看乡树，记得江南景物不？《郊庙歌辞。祭神州乐章。送神》唐代·佚名—神州阴祀，洪恩广济。草树沾和，飞沉沐惠。《送邹德章教授之官合淝二首 其二》宋代·刘一止—古寺疏钟里，因依孰并游。歌行如短李，邂逅得髯邹。皎月林塘夜，青霜雉免秋。从今两相忆，一酌酹侬不。《浣溪纱》近代·茅于美—雨后落花委地轻，云间依约彩虹明。凭栏渐久晚风生。心事惺忪春渐远，韶华憔悴梦初醒，新来有泪未能倾。《南乡子》元代·王恽—青琐汉中郎。满袖长携玉案香。记得赋诗横槊日，临江。气压风涛一苇航。莲炬晚分光。谏疏回天豸有霜。七十平头从此数，称觞。滹水渊源庆未央。《望涡流辞》宋代·晁补之—望涡流兮浼浼，势南折兮东还。水冲隈兮岸圮，嗟龙去兮几年。俛余进兮藂祠，俨帝服兮神冠。墙壁缋兮怪奇，泯蛇穴兮蜗盘。列缺鞭兮雷辀，街两鳗兮骖鳣。老龟起兮雾游，跂瑇瑁兮鳖鼋。或若马兮非人，纷陪后兮导前。木阴阴兮藻长，科斗舞兮下颠。儵群出兮旅嬉，忽俱去兮不还。意土国兮无龙，恐逃桷兮藏櫋。帝有命兮时乘，亦隐隐兮填填。世铄石兮流金，将谁职兮此愆。包之水可揭也，涣之水可厉也。前汝足其暨也，后汝跗其踬也。江有鲵兮横渊，海有鲲兮翔天。汝隘此兮往争，滔淫水兮八埏。重曰：望其厓若有宅于隈。不汝争于厓，汝安其隈，泽不必施也。《望江南四首 其二》清代·蒋敦复—如皋忆。最忆荡春桡。杨柳梦寒波影蘸，蘼芜冢小酒痕浇。斜日过红桥。《清梦轩诗再次孺允韵》明代·归有光—汗漫恣容与，寥廓任徜徉。小搆非广厦，幽栖获便房。图书委鱼蠹，庭砌杂兰芳。境寂群动息，神怡独寐长。栩栩意象适，遽遽物化忘。于此观世俗，迫隘非吾乡。玉玺谬通汉，金瓯会圮梁。窃带固云扰，衔发亦以忙。瞡瞡容自嵬，喋喋冠何当！恍如乘叆叇，泠然御清凉。钧天聆广乐，玄都闻妙香。缪昔骋骏往，简后书史藏。终惭在三季，未可儗九皇。《题毛霆甫诗集》宋代·文天祥—英英白云，在涧之濆。彼美人兮，其德孔纯。《虞美人 其一 闺情》清代·董元恺—玉炉香暖频添炷。起坐浑无绪。堕阶萦藓舞愁红。薄晚春寒无奈、落花风。楼高不见章台路。更引流莺妒。数声和月到帘栊。惊破碧窗残梦、花屏空。《和苏翰林题李甲画雁二首》宋代·晁补之—萧条新湖秋，霜落洲渚洁。莲垂兰杜死，菖莆见深节。惨澹沙砾姿，清波侣群鸭。往时吴兴守，看画忆苕霅。为仪尚不污，孤高比云月。闻在雪堂时，满堂唯画雪。《戏书 其三》宋代·李彭—渫井寒泉彻底清，不容私地有蛙鸣。修除何独充庖易，要看箨龙将雨行。《题四马图》明代·谢肃—风吹细草沙场春，忽看东绢落骐驎。一疋前驰复回盻，二匹齐驱若飞电。最后一匹奚官骑，意态深沉目光炫。太平天厩粟如山，此物饱食长年间。玉台阊阖遍游观，五花满身云锦翻。焉知汗血干戈底，北伐南征千万里。惠养之恩终未酬，空负将军托生死。此图乃是吴兴写，龙种权奇信无比。呜呼安得真致此，万岁千秋御天子。《西楼残月歌》宋代·四锡—西楼置酒宾客欢，西楼酒阑夜残。汪汪月华如玉盘，酒力不禁明月寒。《赠程三水天翼》明代·陈恭尹—双江合处一城开，骥足今为百里才。百粤飞帆官舫集，九天衔命使星来。送迎希暇犹能赋，案牍虽劳亦自裁。清望贤声交口遍，徵书行见出蓬莱。《晚自昆城归北郊别墅》明代·龚诩—独步出城光景暮，村居处处起炊烟。团圆未见月离海，历落已看星在天。别墅牛羊归逐逐，远汀凫雁下翩翩。茅茨一点青灯在，知是老妻犹未眠。《书寺中所见四首 其三》宋代·张耒—叩户谁惊午睡，烹茶听客论诗。病里虽成禁酒，兴发何妨杖藜。《十月三夜省愆二绝 其一》宋代·陈文蔚—亲为父子须还爱，分属君臣合用钦。细算天心无负我，我生犹有负天心。《满江红 粤海唐风》当代·林英男—日月浮沈，八门涌、沧溟无际。三江会，奔来五岭，山河灵地。汐卷兴亡千古浪，潮收捭阖八荒气。二千年，丝路挟长风，云帆济。通夷海，佗城启。五星正，楼船至。望千江溶月，泛金流沛。栉比夷行犀与象，天连番舶珠如米。任沧桑、尘尽灿珠煌，南风起。《题松赠溤公子泰》明代·韩雍—落落栋梁具，阴阴冰雪姿。曾经钜眼识，登用合乘时。《夜窗急雨迅雷简章生行父六韵》明代·胡应麟—入夜天威动，羁人赋式微。疾雷穿瓦落，惊电掣垣飞。鹳鹤抟空迅，鱼虾掠岸肥。凉生青竹簟，暑净绿萝扉。积潦盈川谷，愁霖涨海圻。将因湖水畔，对濯芰荷衣。《汤珙秘校遗沉水管笔一枝》宋代·梅尧臣—沉香细干天通中，束毫为呼诸葛翁。久从海上厌持握，乞与阮籍书途穷。物珍岂宜贱子有，更後应合归王公。虚堂净几尘不到，砚傍置架珊瑚红。乃知用遇自有处，君今莫叹居蒿蓬。《乙亥过河·金朝》李俊民—一身长道路，四海尚风尘。昔作依刘客，今为去鲁人。渡河年在亥，乞酒岁非申。别后山中友，相逢话又新。《寥寥》宋代·宋祁—寥寥私沐地，索索晚秋时。高树足危响。寒花无媚姿。远砧投会急，昏雁赴行迟。抚物能无感，年华及始衰。《代吴守与赵侯为寿》宋代·刘过—地蟠江汉节岿然，劲气扶舆几倍年。白玉丹砂浩无数，夜光随处见山川。《秋日有感 其二》宋代·黄裳—几时能致买山钱，便好山中醉暮天。有物秋来长引梦，鲈鱼新到曲江边。《暮春感怀》宋代·强至—雨声日夜催春老，不顾愁人鬓欲华。堂上自来相熟燕，树间犹有未飞花。诗篇闲里曾无数，酒盏生前亦有涯。传语东风且从款，苍颜更畏数年加。《戏呈珉禅师》宋代·周麟之—我来何幸识支郎，百丈峰头宝月光。质薄自怜非燕颔，途穷谁信是龟肠。渐看鬓底千丝白，敢说眉间一点黄。坐见锦溪秋水阔，不知何日理归艎。《大风下蛟门》清代·姚燮—同舟十九人，同命视同尘。下漈蔽龙垒，高天埋日轮。险来宁及悔，心在置吾身。网得珊瑚贵，何如去负薪？《白凤仙花》清代·黄文灿—谁移玉树白云中，太古风光向不同。映月何须分色相，镂冰未许假玲珑。初疑归鹤栖华表，转似群鸥避海翁。闻道子云曾入梦，眼前停候一飞翀。《偈颂一百五十首》宋代·释心月—五髻峰头望海东，烟重重又水重重。同人相见论心事，又得西来一信通。《寄题喻叔奇国傅郎中园亭二十六咏花屏》宋代·杨万里—锦障豪举笑騃童，松图冷淡恼山翁。玉山颓处谁扶著，花作屏风倚暖红。《倪梅窗喜神赞》宋代·白玉蟾—燕颔虎头古班超，龙章凤姿晋嵇康。高人心地本无象，风清月冷倪梅窗。《浣溪沙（五首）》宋代·程大昌—干处缁尘湿处泥。天嫌世路净无时。皓然岩谷总凝脂。《织图二十三首 其二十一 攀花》清代·胤禛—织绢当织长，挽花要挽双。绪繁劳玉腕，梭冷烬银缸。新样胜吴绫，斜文赛蜀锦。成匹落谁家，讵忍栽衾枕！《长相思》宋代·文彦博—远别苦无悰，离居常戚戚。顾慕怀所欢，徘徊弥自惜。琼蕊不可采，瑶华未堪摘。惟凭尺锦书，一寄长相忆。《杂纪 其二》清代·孙原湘—仙人画舫列瑶京，汉使乘槎犯太清。相背已嫌如蒯彻，平看竟自学刘桢。未妨惆怅原无益，少得团圞便有情。不道微波萍末起，菱枝柔弱晚风倾。《岁暮病中次司勋侄韵 其一》明代·黄廷用—明日长安又是春，花期云会逐年新。坐闻车马喧廛陌，喜觉庭阶隔世尘。岁杪琴书堪自适，天涯骨肉更谁亲。经旬药鼎团寒火，空想维摩问病人。《题黄仲文小景四首 其二 清昼鼓琴》元代·蓝仁—绿树垂帷石作台，龙唇拂拭自徘徊。黄埃赤石人间世，正想南风解愠来。《述祖德八首有引 其二》明代·卢龙云—宋室方乱，各念尔家。卜宅来宇，在海之涯。施于孙子，代有国华。云谁荒度，其功孔嘉。《尔雅堂访少潘书室》明代·刘旭—怅别登临久，登临感旧游。两台留胜绩，一榻寄清秋。竹石分人静，琴尊带月幽。杖藜随意往，笑看水中鸥。《题杨妃出浴图 其七》清代·陈肇兴—谢却铅华淡扫眉，风流虢国冠诸姨。不知骑马平明去，也许承恩赐浴池。《寿张少泉先生七十即用其自寿原韵 其三》清代·王季珠—廿载邯郸道上过，梁园作赋意云何。秋风波起思莼菜，茅屋云深长薜萝。耐老竞推长寿佛，雅游喜作小行窠。美人芳讯今无恙，江上芙蓉采撷多。《秋郊雨后》明代·高叔嗣—空阔容秋望，虚徐步晚曛。夷门新夜雨，太室半晴云。犊放前王地，身野闲客群。鸟来幽兴惬，谁语遣相闻。《王翚晚梧秋影》清代·弘历—叶叶露纤纤，秋光一夕兼。萧疏偏入牖，飒沓正捎檐。幽赏殊未已，清机宛可拈。当前相印證，举首见银蟾。《迎春花》宋代·曹彦约—锦作薰笼越样新，迎春犹及送还春。花时色与香如此，花后娟娟更可人。《浣溪沙》近代·吴玉如—篙点中流画舫轻。儿童争指五龙亭。遥山不改旧时青。楼背绿杨新沐雨，湖漘红日半黏云。无风蕖朵吐香匀。《秋风》近代·张北海—秋风转盼着庭柯，人事宁须劳者歌。狂笑无端成放浪，浮生如寄感奔波。昨非未信今皆是，世短徒伤意孔多。有限芳醪落吾手，无穷醉眼看山河。《晓窗歌》明代·袁昌祚—参横斗转玉绳低，月落曙出金鸡啼。铜虬咽水漏初歇，宝马趋朝客未归。何人独向碧窗里，灯火荧荧照文字。百年踪迹混沙鸥，万古功名看骥子。骥子权奇丰骨清，玉壶炯炯凝寒冰。电足会应逢乐伯，霜毫犹未识秦青。云霄万里期高步，肯把年华镜中度。缃编芸阁细探论，岁月不妨长闭户。夜凉秋露透窗纱，棂外疏星映晓霞。绣帐文衾堆翡翠，谯楼画角落梅花。此时夜气神初定，此时稽古心犹劲。辘轳金井寂无声，俯仰乾坤同一静。砌草萤飞暗复明，神机不动道心凝。渊源直接千年秘，功业宁亏九仞成。君不见古周公施四事，心思直与帝王通，辗转不忘终夜起。又不见昔卫武志励精，九十年馀鬓已星，庭除洒扫犹夙兴。圣贤相传贵无逸，天道流行均宥密。谁云行过八砖花，谁云睡足三竿日。希贤希圣属吾儒，立志还须与俗殊。用之结绶登玉除，夙夜匪懈熙唐虞。不用濯缨沧浪隅，孜孜为善功益劬。安能北窗日高卧，疏散无成愧丈夫。《杂言送贤专使》宋代·释重显—使乎谁，老作者，百战场中飞铁马。秋水藏来人不知，笑李将军被擒下。阿呵呵，却归湖山唱凯歌。《蝶恋花 乙亥秋溯江作三峡之游》近代·汪玢—合璧熔金天欲暮，大舸迎风，载梦迢迢去。红蓼滩头双白鹭，远山高巘迷苍雾。家借三吴深宅住，听罢清歌，来访三巴舞。问讯巫云生处路，仙姬识得凡人否。《槜李别张子明 其一》明代·佘翔—汗漫逢长水，愁心感岁华。非关贫刺骨，那得远辞家。双鬓经秋短，孤鸿带日斜。露团芳草夕，何处咏蒹葭。《宫中曲二首》唐代·徐凝—披香侍宴插山花，厌著龙绡著越纱。《试院口占二绝》宋代·洪咨夔—追怀三五少年时，岁月堂堂两鬓丝。茅屋秋风归未决，障泥能费几熊皮。《金陵吊古八首》明代·何良俊—风物元推晋宋，江山又属齐梁。今夜弈棋收局，明朝傀儡排场。《上淳郡王》清代·李锴—奕叶承天冑，分茅表圣孙。三辰依帝座，一柱在龙门。爱育深宫切，谐明近属尊。丝纶昭宠锡，带砺重屏藩。谦谢金枝贵，纯涵玉貌温。尚文崇藻缋，服礼见渊源。奏雅朱弦直，挥毫翠凤鶱。古情尝独往，深度复谁论。寂听蒐忠益，虚襟猎外援。忽传名士札，报可小人言。伏处真无赖，多时阙见存。细鳞私缉缉，薄翼数翻翻。云水能忘物，樵苏自有村。空山靡日月，朽木立乾坤。不信衰迟久，猥叨采撷烦。涸鱼悲寄辙，羸马辱辞辕。雉贽从禽父，牛衣谒楚元。未渝安道节，实感子方恩。《落第后戏作》明代·徐熥—杨柳如丝草似茵，轻罗小袖白纶巾。紫骝嘶向平康路，妒杀春风得意人。《进贤初食白菜，因名之以水精菜云二首》宋代·杨万里—新春云子滑流匙，更嚼永蔬与雪虀。灵隐山前水精菜，近来种子到江西。《和张洞春雪》宋代·刘敞—水国虽暑湿，亦恶春令早。雨旸恒不时，过燠未为好。凌威集骄阳，瘴疹一以埽。宿麦根复濡，丰年不烦祷。堪舆气清真，生物同寿考。大哉造化力，排斡正穹昊。能令四时顺，少失安足道。君胡乃嗟叹，哀彼花与草。方今王正始，节物自未老。繁华虽云迟，秀实终自保。可以宽君爱，毋为色枯槁。《十月能静饮于海棠花下唐同知适至因言昔在汉中十月海棠亦开用韵》宋代·牟巘—贰车曾上汉中台，十月海棠无数开。万里相逢曾识面，双眵扫净更传杯。高情共惜燕支晕，归梦还思滟滪堆。客去主人应卜夜，不妨唤取烛笼来。《次天和尚韵》明代·王应华—皈依遥望海三峰，灯燄相传岸岸通。半偈但聆无语处，灵山消息共从容。《偶成次白沙先生韵》明代·李秉同—秋风拂地秋山清，野吹那堪隐几听。韩愈独能排横议，希元何事著心经。肯加涵养终须畅，净扫尘埃却自灵。朗月渐高云渐散，紫薇深处见垣星。《题行者店石楠》宋代·刘敞—无限荒山秪一家，竹园蔬圃寄生涯。老翁手种石楠树，三十馀年看好花。《和荆公咏月 其一》清代·严复—寒光清影蟾随兔，此语吾知喻得君。不道玉川悲月蚀，虾蟆以外更无云。《题增城驻舟亭》宋代·刘弇—一亭潇洒枕江流，水色山光四面浮。多少客帆檐外过，不知谁是济川舟。《送焦吏部造朝二首》宋代·李曾伯—火云赫赫汗衣流，人望公来望有秋。契托棣华承缱绻，辞陈桑土原绸缪。行为霖雨千畴足，坐解西风一段忧。从此江头波浪息，柳边赢得伴沙鸥。《送林叔全秩满归四明》宋代·陈傅良—三年绝境兴谁同，鸡叫桑巅犬巷中。但欲户庭多暇日，不将鞭朴奏肤公。相期霄汉抟风翮，每见灯花缀玉虫。此去逢人台阁上，丁宁莫道止斋翁。《怀山庄子仁侄二首 其一》宋代·杨万里—危亭独上忽徬徨，欠个山庄堕我傍。却是向来相聚日，老怀未解忆山庄。《新月 其二》清代·弘历—汉边斜拂漾微明，借助龙沙景色清。林外窥人浑似旧，谁能此际暂忘情。《稼说送张琥》宋代·苏轼—曷(盍)尝观于富人之稼乎？其田美而多，其食足而有余。其田美而多，则可以更休，而地力得全；其食足而有余，则种之常不后时，而敛之常及其熟。故富人之稼常美，少秕而多实，久藏而不腐。今吾十口之家，而共百亩之田。寸寸而取之，日夜以望之，锄、铚 、耰、艾，相寻于其上者如鱼鳞，而地力竭矣。种之常不及时，而敛之常不待其熟。此岂能复有美稼哉？古之人，其才非有以大过今之人也。平居所以自养而不敢轻用，以待其成者，闵闵焉，如婴儿之望之长也。弱者养之，以至于刚；虚者养之，以至于充。三十而后仕，五十而后爵。信于久屈之中，而用于至足之后；流于既溢之余，而发于持满之末。此古之人所以大过人，而今之君子所以不及也。吾少也有志于学，不幸而早得与吾子同年，吾子之得，亦不可谓不早也。吾今虽欲自以为不足，而众已妄推之矣。呜呼!吾子其去此，而务学也哉!博观而约取，厚积而薄发，吾告子止于此矣。子归过京师而问焉，有曰辙、子由者，吾弟也，其亦以是语之。《十二月九日枕上作》宋代·陆游—卧听百舌语帘栊，已是新春不是冬。堪叹老来如许病，正令无病亦无悰。《重寄元美 其二》明代·李攀龙—南冠君子系京华，秋色伤心广柳车。此地由来多侠客，不知谁是鲁朱家。《入安南以官事未了绝不作诗清明日感事因集句成十绝奉呈贡父尚书并示世子及诸大夫篇篇见寒食 其三》元代·陈孚—关山迢递古交州，物换星移几度秋。微雨微风寒食节，夷歌铜鼓不胜愁。《邻曲有未饭被追入郭者悯然有作》宋代·陆游—舂得香粳摘绿葵，县符急急不容炊。君王日御金华殿，谁诵周家七月诗。《已亥杂诗 113》清代·龚自珍—公子有德宜置诸，有德公子毋忘诸。我方乞忽诵此，箴铭磊落肝脾虚。《送张了心归楚二首 其一》明代·董其昌—蓬窗听雨夜迢迢，谁遣尊前慰寂寥。楚畹众香都好在，尧阶瑞草不曾凋。《送通判太博》宋代·梅尧臣—相见不在久，见久未必亲。无为岁月浅，岂不胶漆均。犹嗟欲别日，事叠如排鳞。安得独携酒，远送秋水滨。《归旧山》唐代·张乔—昔年山下结茅茨，村落重来野径移。樵客相逢悲往事，《偈颂十八首 其一》宋代·释广闻—乘流而行，过径即止，犹是时人升降处。只今脚后脚前，通汝活路。《南归途中杂诗二十二首 其二》明代·黄佐—陇麦枯乾径草生，杜家园榭坐传觥。唐求罗隐过逢地，共指河冰未可行。《百字令 有感》清代·熊琏—无端世事，把两眉愁锁，寸肠悲裂。焚砚烧书原不错，省却三生慧业。彩笔空挥，瑶琴漫抚，都是鹃啼血。加餐高卧，随缘便抵佳节。任他呆女痴儿，欢场惯占，天不加磨折。试问繁华春梦里，几个风流人物。花月凄凉，文章歌哭，今古无分别。英雄眼冷，等闲白了华发。《夜坐二首》宋代·杨公远—相伴青灯坐矮窗，老来计拙负年光。画灰有句羞才短，就枕无眠畏夜长。世路难跻缘峻嶮，人情易见为炎凉。知心却藉风和月，时度梅花一线香。《雪竹》明代·徐渭—万丈云间老桧萋，下藏鹰犬在塘西。快心猎尽梅林雀，野竹空空雪一枝。《三割股 其三》清代·陈斌—三割股，为夫苦。负疾如丘山，妾无疾心腐。天乎不可堕，姑何抚，娇儿何怙妾不苦。三割股，天乎不可堕。《送潘传秀才归宣州》唐代·姚合—李白坟三尺，嵯峨万古名。因君还故里，为我吊先生。《偈颂九十三首》宋代·释梵琮—打破虚空无缝，衲僧随处受用。却因圣制入山，云北云南做梦。《白雪山房为李惟寅典禁赋》明代·黎民表—郢曲无人和，南音每自操。青云今少达，玉树转孤高。兵偃闲金甲，林栖接缊袍。虽悬双鹊印，未敌饮春醪。《阻风登燕子矶》清代·罗志让—大风掣水水尽飞，阳侯出波阻我归。况复远山衔落日，轻舟急系燕子矶。燕子矶前一片石，危亭下瞰江水白。神禹万古开洪荒，蛟龙千里藏窟宅。指点京口列三山，兀然可望不可攀。平沙直与青冥接，远树但在微茫间。我今攀萝恣吟望，匹练襟天使心壮。回思局促坐篷窗，敢向风姨拜佳贶。《还乡杂诗 其二》清代·高望曾—山行不逢人，尚余豺虎迹。下马读残碑，道旁小歇息。乡人荷担来，累累此何物。前肩挂髑髅，后担束骸骨。为言荒村中，狼藉无人恤。官局论斤买，易米计亦得。败骼搀牛羊，真伪孰能别。山南净慈旁，山北栖霞侧。荒冢何纷纭，千魂共一穴。岂无忠与贞，岂无豪与杰。身后谁得丧，都付一丘貉。俯首念妻孥，泪下衣襟湿。《小重山（彦逢弟生日）》宋代·王之道—花艳嫣然照坐红。池光高下见，木芙蓉。相从款款莫匆匆。新酿熟，浮瓮碧香浓。《读鬼谷子》宋代·薛季宣—捭阖乾坤若有神，崎岖长短困仪秦。无声无臭文王道，应是先生浪鼓唇。《新月》清代·弘历—西宇分明䴡，金行初度看。标形权示曲，韬采本来团。离毕空希雨，流波不碍寒。木兰聊迟载，属我兴方阑。《小筑》宋代·陆游—小筑茅茨镜水滨，天教静处著闲身。平原不复赋豪士，甫里但思歌散人。翠壁微泉时的皪，衡门叠嶂晓嶙峋。子虚误辱诸公赏，万里轻鸥岂易驯！《月下笛·八月十三夜馆楼眺月，和白石》近代·黄侃—月影空寒，疏桐细响，露浓如雨。栏边雁语，怨凭栏旧人去。垂阳却为相思老，剩憔悴柔丝几缕。但玉京信远，琼楼秋悄，怅望天路。延伫。无言处。有代说羁心，绿衣鹦鹉。西风万里，故乡今在何许。砧声笛韵俱凄绝，问遥夜愁肠断否。掩关后，更照人虚幌，倦梦难度。《次韵四首寄德基兼呈侍郎公 其二》宋代·李处权—蒙尘天子尚戎衣，南国旌旗正伐鼙。国士伤时多刺怨，王官失路有悲啼。似闻叔向方图晋，亦报夷吾未去齐。易地皆然心寸折，钓竿吾欲老磻溪。《答明仲次韵》明代·李东阳—平生高兴入秋天，白战曾惊在我前。诗为价高投屡惜，席因年长坐常专。南华老子空谈白，西蜀词人罢草玄。怪底相逢语言别，夜来藜杖有青烟。《括朝中措》宋代·林正大—凌波仙子袜生尘。水上步轻盈。种作寒花愁绝，断肠谁与招魂。《青玉案·浮华莫恋心归道》元代·尹志平—浮华莫恋心归道。渐得通玄妙。清静功圆心地了。高登彼岸，清凉永占，更没闲烦恼。长春真境仙无老。咫尺洞天谁能到。心上尘清都一扫。琳宫仙院，乘风清兴，游宴蓬莱岛。《失鹭鸶》唐代·郑谷—野格由来倦小池，惊飞却下碧江涯。《七发》两汉·枚乘—楚太子有疾，而吴客往问之，曰：“伏闻太子玉体不安，亦少间乎？”太子曰：“惫！谨谢客。”客因称曰：“今时天下安宁，四宇和平，太子方富于年。意者久耽安乐，日夜无极，邪气袭逆，中若结轖。纷屯澹淡，嘘唏烦酲，惕惕怵怵，卧不得瞑。虚中重听，恶闻人声，精神越渫，百病咸生。聪明眩曜，悦怒不平。久执不废，大命乃倾。太子岂有是乎？”太子曰：“谨谢客。赖君之力，时时有之，然未至于是也”。”客曰：“今夫贵人之子，必宫居而闺处，内有保母，外有傅父，欲交无所。饮食则温淳甘膬，脭醲肥厚；衣裳则杂遝曼暖，燂烁热暑。虽有金石之坚，犹将销铄而挺解也，况其在筋骨之间乎哉？故曰：纵耳目之欲，恣支体之安者，伤血脉之和。且夫出舆入辇，命曰蹶痿之机；洞房清官，命曰寒热之媒；皓齿蛾眉，命曰伐性之斧；甘脆肥脓，命曰腐肠之药。今太子肤色靡曼，四支委随，筋骨挺解，血脉淫濯，手足堕窳；越女侍前，齐姬奉后；往来游醼，纵恣于曲房隐间之中。此甘餐毒药，戏猛兽之爪牙也。所从来者至深远，淹滞永久而不废，虽令扁鹊治内，巫咸治外，尚何及哉！今如太子之病者，独宜世之君子，博见强识，承间语事，变度易意，常无离侧，以为羽翼。淹沈之乐，浩唐之心，遁佚之志，其奚由至哉！’’太子曰：“诺。病已，请事此言。”客曰：“今太子之病，可无药石针刺灸疗而已，可以要言妙道说而去也。不欲闻之乎？”太子曰：“仆愿闻之。”客曰：“龙门之桐，高百尺而无枝。中郁结之轮菌，根扶疏以分离。上有千仞之峰，下临百丈之溪。湍流遡波，又澹淡之。其根半死半生。冬则烈风漂霰、飞雪之所激也，夏则霄霆、霹雳之所感也。朝则鹂黄、鳱鴠鸣焉，暮则羁雌、迷鸟宿焉。独鹄晨号乎其上，鹍鸡哀鸣翔乎其下。于是背秋涉冬，使琴挚斫斩以为琴，野茧之丝以为弦，孤子之钩以为隐，九寡之珥以为约。使师堂操《畅》，伯子牙为之歌。歌曰：‘麦秀蔪兮雉朝飞，向虚壑兮背槁槐，依绝区兮临回溪。’飞鸟闻之，翕翼而不能去；野兽闻之，垂耳而不能行；蚑、蟜、蝼、蚁闻之，柱喙而不能前。此亦天下之至悲也，太子能强起听之乎？”太子曰：“仆病未能也。”客曰：“犓牛之腴，菜以笋蒲。肥狗之和，冒以山肤。楚苗之食，安胡之飰，抟之不解，一啜而散。于是使伊尹煎熬，易牙调和。熊蹯之胹，芍药之酱。薄耆之炙，鲜鲤之鱠。秋黄之苏，白露之茹。兰英之酒，酌以涤口。山梁之餐，豢豹之胎。小飰大歠，如汤沃雪。此亦天下之至美也，太子能强起尝之乎？”太子曰：“仆病未能也。”客曰：“钟、岱之牡，齿至之车，前似飞鸟，后类距虚。穱麦服处，躁中烦外。羁坚辔，附易路。于是伯乐相其前后，王良、造父为之御，秦缺、楼季为之右。此两人者，马佚能止之，车覆能起之。于是使射千镒之重，争千里之逐。此亦天下之至骏也，太子能强起乘之乎？”太子曰：“仆病未能也。”客曰：“既登景夷之台，南望荆山，北望汝海，左江右湖，其乐无有。于是使博辩之士，原本山川，极命草木，比物属事，离辞连类。浮游览观，乃下置酒于虞杯之宫。连廊四注，台城层构，纷纭玄绿。辇道邪交，黄池纡曲。溷章、白鹭，孔鸟、鶤鹄，鵷雏、鵁鶄，翠鬣紫缨。螭龙、德牧，邕邕群鸣。阳鱼腾跃，奋翼振鳞。漃漻薵蓼，蔓草芳苓。女桑、河柳，素叶紫茎。苗松、豫章，条上造天。梧桐、并阊，极望成林。众芳芬郁，乱于五风。从容猗靡，消息阳阴。列坐纵酒，荡乐娱心。景春佐酒，杜连理音。滋味杂陈，肴糅错该。练色娱目，流声悦耳。于是乃发《激楚》之结风，扬郑、卫之皓乐。使先施、徵舒、阳文、段干、吴娃、闾娵、傅予之徒，杂裾垂髾，目窕心与。揄流波，杂杜若，蒙清尘，被兰泽，嬿服而御。此亦天下之靡丽、皓侈、广博之乐也，太子能强起游乎？太子曰：“仆病未能也。”客曰：“将为太子驯骐骥之马，驾飞軨之舆，乘牡骏之乘。右夏服之劲箭，左乌号之雕弓。游涉乎云林，周驰乎兰泽，弭节乎江浔。掩青苹，游清风。陶阳气，荡春心。逐狡兽，集轻禽。于是极犬马之才，困野兽之足，穷相御之智巧，恐虎豹，慴鸷鸟。逐马鸣镳，鱼跨麋角。履游麕兔，蹈践麖鹿，汗流沫坠，寃伏陵窘。无创而死者，固足充后乘矣。此校猎之至壮也，太子能强起游乎？”太子曰：“卜病未能也。”然阳气见于眉宇之间，侵淫而上，几满大宅。客见太子有悦色，遂推而进之曰：“冥火薄天，兵车雷运，旌旗偃蹇，羽毛肃纷。驰骋角逐，慕味争先。徼墨广博，观望之有圻；纯粹全牺，献之公门。太子曰：“善！愿复闻之。”客曰：“未既。于是榛林深泽，烟云闇莫，兕虎并作。毅武孔猛，袒裼身薄。白刃磑磑，矛戟交错。收获掌功，赏赐金帛。掩苹肆若，为牧人席。旨酒嘉肴，羞炰脍灸，以御宾客。涌觞并起，动心惊耳。诚不必悔，决绝以诺；贞信之色，形于金石。高歌陈唱，万岁无斁。此真太子之所喜也，能强起而游乎？”太子曰：“仆甚愿从，直恐为诸大夫累耳。”然而有起色矣。客曰：“将以八月之望，与诸侯远方交游兄弟，并往观涛乎广陵之曲江。至则未见涛之形也，徒观水力之所到，则恤然足以骇矣。观其所驾轶者，所擢拔者，所扬汩者，所温汾者，所涤汔者，虽有心略辞给，固未能缕形其所由然也。怳兮忽兮，聊兮栗兮，混汩汩兮，忽兮慌兮，俶兮傥兮，浩瀇瀁兮，慌旷旷兮。秉意乎南山，通望乎东海。虹洞兮苍天，极虑乎崖涘。流揽无穷，归神日母。汩乘流而下降兮，或不知其所止。或纷纭其流折兮，忽缪往而不来。临朱汜而远逝兮，中虚烦而益怠。莫离散而发曙兮，内存心而自持。于是澡概胸中，洒练五藏，澹澉手足，頮濯发齿。揄弃恬怠，输写淟浊，分决狐疑，发皇耳目。当是之时，虽有淹病滞疾，犹将伸伛起躄，发瞽披聋而观望之也，况直眇小烦懑，酲醲病酒之徒哉！故曰：发蒙解惑，不足以言也。”太子曰：“善，然则涛何气哉？”客曰：“不记也。然闻于师曰，似神而非者三：疾雷闻百里；江水逆流，海水上潮；山出内云，日夜不止。衍溢漂疾，波涌而涛起。其始起也，洪淋淋焉，若白鹭之下翔。其少进也，浩浩溰溰，如素车白马帷盖之张。其波涌而云乱，扰扰焉如三军之腾装。其旁作而奔起也，飘飘焉如轻车之勒兵。六驾蛟龙，附从太白。纯驰皓蜺，前后络绎。顒顒卬卬，椐椐强强，莘莘将将。壁垒重坚，沓杂似军行。訇隐匈磕，轧盘涌裔，原不可当。观其两旁，则滂渤怫郁，闇漠感突，上击下律，有似勇壮之卒，突怒而无畏。蹈壁冲津，穷曲随隈，逾岸出追。遇者死，当者坏。初发乎或围之津涯，荄轸谷分。回翔青篾，衔枚檀桓。弭节伍子之山，通厉骨母之场，凌赤岸，篲扶桑，横奔似雷行，诚奋厥武，如振如怒，沌沌浑浑，状如奔马。混混庉庉，声如雷鼓。发怒庢沓，清升逾跇，侯波奋振，合战于藉藉之口。鸟不及飞，鱼不及回，兽不及走。纷纷翼翼，波涌云乱，荡取南山，背击北岸。覆亏丘陵，平夷西畔。险险戏戏，崩坏陂池，决胜乃罢。瀄汩潺湲，披扬流洒。横暴之极，鱼鳖失势，颠倒偃侧，沋沋湲湲，蒲伏连延。神物恠疑，不可胜言。直使人踣焉，洄闇凄怆焉。此天下恠异诡观也，太子能强起观之乎？”太子曰：“仆病未能也。”客曰：“将为太子奏方术之士有资略者，若庄周、魏牟、杨朱、墨翟、便蜎、詹何之伦，使之论天下之精微，理万物之是非。孔、老览观，孟子筹之，万不失一。此亦天下要言妙道也，太子岂欲闻之乎？”于是太子据几而起，曰：“涣乎若一听圣人辩士之言。”涊然汗出，霍然病已。《四月二十一日闻蝉》清代·弘历—庭柳阴阴绿丝重，柳下风莎翠波送。肯将游览遣几馀，案头卷帙资洛诵。何来嘒嘒一声蝉，高枝流响韵悠然。幽情断续如重诉，坐令叹息惊流年。我闻光阴等逝水，又闻天地齐一指。枯枝馀蜕可怜生，新故迁流揔如此。《红楼梦十二曲——乐中悲》清代·曹雪芹—襁褓中，父母叹双亡。纵居那绮罗丛中谁知娇养？幸生来英豪阔大宽宏量，从未将儿女私情，略萦心上。好一似霁月光风耀玉堂。厮配得才貌仙郎，博得个地久天长，准折得幼年时坎坷形状。终久是云散高唐，水涸湘江。这是尘寰中消长数应当，何必枉悲伤?《农哀》宋代·刘敞—阴阳失常度，水旱互为灾。岁暮不成耕，闾里自相哀。相哀竟何奈，田亩弃污莱。欲行关租急，欲居兵赋催。同知罗忧患，谁复念婴孩。往往遗渠沟，顾之泪如颓。国庾须积粟，国帑须羡财。大臣职富国，尔命自宜哉。《颂古十七首 其一》宋代·释道行—枯树云充叶，凋梅雪作花。击桐成木响，蘸雪吃冬瓜。长天秋水，孤鹜落霞。《谒韩侯庙》明代·曹于汴—辟谷仙人踪迹杳，就烹国士血痕斑。翔同孤凤真奇绝，泪洒千秋岂等閒。谁向浮生能繫日，未随腐草便开颜。徘徊相羡尔能死，不死淮阴市井间。《过宝应县新开湖十首》宋代·杨万里—两双钓船相对行，钓车自转不须萦。车停不转船停处，特地萦车手不停。《浣溪纱 曲江对雨》当代·周燕婷—白羽喈喈过女墙，芙蓉苑外漫寻芳，雨丝孰比柳丝长？此日江亭堆绿满，谁家风笛落梅香？闲愁不许近人旁。《永嘉迪古岩作亭梅竹间东阁为摘少陵天寒翠袖》宋代·释文珦—凛凛冰玉质，亭亭雪霜姿。共此岁寒操，不与东风期。群芳性苦殊，道人心自知。悠然澹相对，千载有遐思。《念奴娇·金朝》蔡松年—飞云没马，转沙场叠鼓，三年寒食。闻道西州春漫漫，晓玉天香欹侧。华屋金盘，哀弦清瑟，一曲春风坼。酒乡堪老，紫云莫笑狂客。我本方外闲身，西山爽气，未信兵尘逼。拄杖敲门寻水竹，不问禅坊幽宅。醉墨乌丝，新声翠袖，不可无吾一。殷勤红扑，好留姚魏颜色。《别林克相二首 其二》明代·郑善夫—汝复弹冠出，余今解绶回。平生一掬泪，洒向黄金台。戎马东南剧，鼓鼙城阙哀。无能奏羽猎，翻愧子云才。《十月朔日雪用东坡雪后北台书壁韵二首 其二》清代·曹家达—江北江南噪乱鸦，玉龙横走送云车。难寻乐府冬青树，翻认胡儿杨白花。贫合围炉如挟纩，寒来能醉即为家。孤舟蓑笠沧江晚，冰底游鱼手漫叉。《和赵生二首》宋代·胡寅—遍游南北与西东，欲访人间国士风。处世甚疎皆笑我，宅心无累独奇公。诗才自愧非三上，酒圣相从又一中。芍药待开应且住，莫令清赏转头空。《九日游万生园坐豳风堂作》清代·黄节—荷枯菊晚柳芸黄，坐负佳时守此堂。西上一楼凌磴道，旁罗万树对回塘。曾波已止犹叹逝，四海无归可望乡。意与水禽秋浴淡，不凭高处过重阳。《故丞相忠定赵沂公挽章三首》宋代·曹彦约—盐筴宽闽甚，兵权虑蜀多。闽民今可矣，蜀事竟如何。便好尸而祝，初无玷可磨。医谁求径捷，行陆强风波。《迎仙台次韵》明代·区元晋—尘外逢迎有异人，披云欹裹白纶巾。閒惟煮石犹存火，老去栖霞不记春。共对残棋谈旧着，因思烂斧惜离群。山花不似溪桃落，肯借渔郎更问津。《湖上闲居（一作闲居湖上）》唐代·窦参—避影将息阴，自然知音稀。向来深林中，偶亦有所窥。《江行十首》宋代·李纲—理棹适江干，初欣眼界宽。日蒸江气白，风约橹声寒。蒋诩谋新径，钟仪只旧冠。浮云休蔽日，直北是长安。《竹在亭为王孙贞吉题》明代·胡应麟—清风何处洒琴书，面面琳琅雪雨馀。千亩昼围中散宅，万竿晴拂子猷居。声摇淇澳来中坐，翠拥潇湘护碧渠。尊酒欲寻长啸客，美人空谷正踟蹰。《观放白鹰二首》唐代·李白—八月边风高，胡鹰白锦毛。孤飞一片雪，百里见秋毫。寒冬十二月，苍鹰八九毛。寄言燕雀莫相啅，自有云霄万里高。 《晓雾》宋代·杨万里—不知香雾湿人须，日照须端细有珠。政是春山眉样翠，被渠淡粉作糊涂。《泊舟乘凉 其一》清代·弘历—云敛长空碧宇苍，泊舟矶畔试乘凉。风来水面含新爽，树张清阴送夕阳。《清平乐 春寒》明代·陈霆—芳辰能几。一半归风雨。冷落秋千深院宇。双燕飞来愁语。画堂人静帘闲。宝炉放近屏山。憔悴不成情思，杏花连日春寒。《游莆中麦斜岩 其二》明代·郑善夫—麦斜何崭崭，兹游惬心魂。石洞入窈窕，不说桃花源。白云走平地，崇冈亦崩奔。松篁翳重阴，境幽判寒暄。天关手可摩，始觉所历尊。赤城去不远，玉禾行当蕃。相期马子微，于此采灵根。《送雪峰化主》宋代·释道生—三毬辊动错流传，大用何曾得现前。千五百僧无顿放，累人走得脚皮穿。《京口遇乡人闻得曾孙喜而有作 其一》明代·谢迁—人报丹山又一雏，客途尊酒足欢娱。传家敢谓多阴德，对镜无烦镊白须。归去庭前添玉树，閒来掌上弄明珠。郑公事业吾惭比，旧笏惟应付阿谟。《拟古宫词二十首 其十五》明代·黄省曾—汤泉莲下涌为池，绣雁纨凫片刻嬉。浴罢金沟看退水，珠缨拾却不教知。《憩红诗课戏题一待于后》清代·曾国藩—铅山不作桐城逝，海内骚坛委寒灰。龙蛰虎潜断吟啸，坐令蚯蚓鸣惊雷。慈红先生颇好事，欲拓诗国疆土恢。号召英豪执牛耳，大搜燕冀选龙媒。走章驰檄遍都市，纷纷吟札如云来。较量锱铢判殿最，岂有鱼目换珠胎！倾身爱才剧如命，酬字金帛布成堆。达官贵人不好士，先生此举真豪哉！嗟余楚狂百无用，长安十载餐黄埃。作确无钱柱自苦，乞米有帖长空回。臣朔饥死殊儒饱，古来颠倒何足哀！偶然涂抹为新句，画眉深浅乖时裁。鬟髻飘零有谁惜？锥刀角逐吁可略。豚蹄果逐髯车祝，一笑取醉三百杯。《分寄方广避乱诸缁侣八首》明代·王夫之—麋晨鹘夜昼鸺鹠，足覆寒蓑听未休。此自答恩还圣代，山僧莫只话惊鸥。《官源五景为洪侍御峻之五首 其三 官谷泉》明代·湛若水—源泉官谷里，泉亦未忘官。泽物司云雨，西风卷却乾。《蝶恋花·谁道江南春事了》近代·王国维—谁道江南春事了，废苑朱藤，开尽无人到。高柳数行临古道，一藤红遍千枝杪。冉冉赤云将绿绕，回首林间，无限斜阳好。若是春归归合早，余春只搅人怀抱。《秋后积雨起水曾舜卿朱秀文有诗用韵作俳谐体田家苦三叠 其三》宋代·张侃—积雨因风骤作寒，又吹浊水浸牛栏。须知此去盘中饭，一似鲇鱼上竹难。《鹿耳门观海 其二》近代·苏大山—低徊莫作前朝恨，夕汐朝潮为底忙。一事真教人不解，有时偏爱管兴亡。《次韵公权子通唱酬诗四首 其一 春晚遣怀》宋代·朱长文—春华急似晓天星，谁得年年鬓发青。露濯浅深枝上锦，风吹离合水中萍。吟馀金谷香随步，书罢兰亭酒欲醒。拟把冽泉同一酌，为君林下洗寒瓶。《纯之丈以予十六年官六品贻诗见笑次韵解嘲》明代·余继登—宦久成衰相，官閒趁病身。方惭赵氏璧，敢叹汉家薪。愚拙应输我，才名实让人。浮荣今已足，有志在垂纶。《玉楼春 残荷》近代·丁宁—白萍风起凉云结，明日青墩还惜别。詑根莫再话连枝，话到连枝愁欲绝。银塘夜雨鸥盟歇，敲碎离心秋叶叶。漂花休作等閒看，阅尽流波香不灭。《孤山诗三首》宋代·释智圆—楼阁压危碧，山根疑有鳌。隔湖千嶂断，出水一峰高。岩冷秋空月，林清雪夜猱。伊余绝羁束，长得恣游遨。《读无为书屋诗感赋》当代·吴金水—风雨春归久，啼鹃尚有心。一编酬远客，三复感馀音。锦里烟霞灿，峨眉岁月深。安能寻蜀道，对酒听高吟。《和缉熙示弟之作示诸生》明代·罗伦—寒饿添疏懒，轻肥误俊英。人心争水火，造物剧孩婴。自在閒中睡，仓皇纸上名。分明眼前事，聊复醉还醒。《秋兴八首 其五》明代·释函是—一天星宿话应难，露滴秋原泪未乾。七轴莲花毫素尽，十重帝网寂光寒。生前有梦随蝴蝶，死后无人托臂肝。月落澄潭看不彻，夜深携策绕阑干。《郊行》元代·洪希文—天亦自多事，一春劳应酬。哺雏冲雨燕，唤妇出林鸠。有累俱关抱，无生始断愁。忽逢林下士，羞默但低头。《励学》宋代·胡宏—人心易汩没，岂徒出徒入。无方□点检，一点或□懈。□□□□□，彼此成亡羊。所以古哲人，警惕恒自将。动若集于木，息如系苞桑。此机日就熟，庶足升主堂。譬如匣中镜，拂磨吐新光。一尘不使留，光辉日煌煌。凡我读书人，斯言佩毋忘。《甘露泉》明代·王世贞—曾闻尼连河，世尊旧浴处。一洒青杨枝，人间尽甘露。《正月三日喜晴》明代·孟洋—东风宛转入新年，林色熹微开曙烟。梅柳隔帘春欲动，楼台满眼雪犹悬。群飞鹳鹤翻高树，并泛凫鸥下碧川。对此不堪多病在，令人却忆五湖船。《口号，代酬日儒白井氏韵六首 其二》清代·洪繻—祸水惊千古，机关遍九州。错成炉莫铸，柯烂斧空收！已结纵横局，谁能汗漫游！先朝鞭策远，今日丧边筹。《述祖德诗》南北朝·谢灵运—中原昔丧乱。丧乱岂解已。崩腾永嘉末。逼迫太元始。河外无反正。江介有?戚}圯。万邦咸震慑。横流赖君子。拯溺由道情。龛暴资神理。秦赵欣来苏。燕魏迟文轨。贤相谢世运。远图因事止。高揖七州外。拂衣五湖里。随山疏浚潭。傍岩艺枌梓。遗情舍尘物。贞观丘壑美。《桐江宴集和周子谅韵》元代·郭钰—岸巾长啸吾与君，让君笔力飞春云。蒹葭枯折吴江濆，芝兰却许浓香薰。今夕何夕歌声闻，江山重到吾已老。惭愧诗成瘦如岛，座中少年美词藻。琪树交花照晴昊，怀抱一时尽倾倒。玉瓶行酒杯如飞，争雄得隽酒满衣。持觥御史令莫违，斫鱼烹雁颐指挥。荆州吾土还相依，江上云荒月欲烂。客囊空贮閒愁满，不谓相逢重辗转。交情岂必论深浅，黄鹄一飞天地远。《贫居》清代·郭步韫—春风亭榭四徘徊，满目萧条院半颓。门掩苍松寒白日，雨馀幽径长青苔。岁华老我头将雪，时事消人心已灰。燕子不嫌今冷落，年年此日自飞来。《聘老八十寿四首 其二》近代·沈松寿—小叔延陵梓里扬，祖传礼义著文章。国家多难强民志，万木葱茏松柏长。《九华山》元代·聂古柏—江山青芙蓉，遥遥隔秋浦。九茎风露寒，万壑烟霞古。瑶草含芳春，青松立亭午。安得一把茅，移家白云坞。《答董然明》清代·实䚮—木落水容淡，寥寥独鸟还。小楼明月上，照见隔溪山。贻我句何逸，想君心倍闲。前期倘不弃，扫石梅花间。《喜晴 其二》清代·弘历—时雨令人喜，时晴令人快。风从西北来，驱云远天外。翠蓝蔚高空，廓落琉璃界。蝉声亮高树，瀑响纷众派。农夫相与庆，行旅未为害。两美既得兼，万兴於焉会。拈毫披爽凉，松篁递幽籁。《润州舟行作》明代·汤珍—河州春茁紫芦芽，绿水清晖弄客槎。十日南风吹未息，残梅犹发短墙花。《虞美人（中秋前两夜作）》宋代·曾觌—芙蓉池畔都开遍。又是西风晚。霁天碧净暝云收。渐看一轮冰魄、冷悬秋。《咏云巢》清代·伍凤文—满目荒凉境，先年太史庄。牧童戕杞柳，泉石卧牛羊。新燕无巢宇，游蜂不觅香。方平应太息，沧海又成桑。《已而复取古梅一枝映带瓶中转益妍美 其二》明代·文徵明—㜕娟绰约并含羞，冰骨霜姿本一流。今夜游仙千里梦，知他是洛是罗浮。《寇警初平余领试事入虔次南康道中偶感先是有佥谋附逆者故末句并及之》明代·梁亭表—湖海频年已厌兵，顷时幕府帐初清。风销楚岸猿啼梦，云度秦淮鹤唳声。会向祖刘增感慨，敢凭卫霍借勋名。怪来底事今何似，抚剑悲歌恨未平。《二月望日雪》明代·谢铎—朝罢归来背客眠，马头春色转堪怜。随阳错报经年雁，剩雪犹深二月天。惊犬吠人疑北越，冻雷崩石忆西川。闭门只合频呼酒，莫问霜毛白满颠。《和东坡石鼓原韵》清代·郑用锡—玄黄开辟当子丑，鸟迹龟书肇仓叟。周宣大作籀史文，字形变幻蛟螭走。车攻马同古什存，高歌脍炙尚人口。伊谁考證独评章，吏部在前长公后。忆昔中兴大会同，俯视齐州烟点九。不惟采芑有遗编，鱮鲂一一贯杨柳。雕镌篆刻纪功勋，淋漓大笔光牛斗。物聚所好似非常，何异千金悬于肘。胡为沿久废荒郊，无人赏识埋蒿莠。嵚奇磊落挟风霜，日与麋鹿为群友。阅历秦汉迄隋唐，莫辨鱼鲁与楚㪍。坡老著意搜新奇，一波一撇认蝌蚪。嗟尔剥蚀费推寻，问字天不遗耆耇。欲从宵雅时咿唔，雌黄聚讼声相嗾。此物谁为伯仲间，夏鼎殷盘周癸卣。移来太学争摩挲，依稀鳌鼓奏矇瞍。硬黄响拓遍人间，几等禹碑立岣嵝。始知古迹难销沉，护持神力何其厚！远溯吉甫共和年，岁月遥深谁识某。纵横遗器信辉煌，六经纪载此中有。成康以后得嗣音，合并南山颂台杻。咄哉下士苦诘曲，载酒亭前誇刍狗。不见凤翔富搜罗，旷怀直与古人偶。八观钜制悼时俗，青天在上一搔首。为怜石鼓发长言，小儒见之莫击掊。斯文直欲凌古今，牙慧不甘他拾取。惟我熙朝釐定真，稽古字字刮瑕垢。圜桥重立排甲乙，先代法物同遵守。承平一片雅颂声，碑碣题名垂不朽。灵台偃伯敷文教，巩固山河金石寿。《西湖夜泛》明代·吴鼎芳—疏雨洗空翠，来看湖上山。断桥芳柳外，小艇白鸥间。月在美人远，春忙流水闲。西陵犹唤酒，灯影出花关。《雨夜再寄众异》近代·黄浚—泼墨春阴勒峭寒，伤高长是怯凭阑。难逢尺札风前读，不奈珠灯雨里看。小别剧胜千日忆，此游应抵十年欢。春江佳句劳频拾，乘醉吾思借羽翰。《登黄龙洞后岩绝顶望太湖》元代·赵汸—灵湫注目一时同，绝顶孤攀似发蒙。历历蜗庐迷远近，依依蚁垤抱西东。穹青一色秋无价，积水千寻日耀空。振袂无言聊引望，海天云尽见飞鸿。《目痛一月未愈自和前九首 其三》宋代·刘克庄—隘矣匹夫疾视，鄙哉主父倒行。止酒看花溅泪，吹灯见月羞明。《听琴》唐代·苏替—弦中恨起湘山远，指下情多楚峡流。危槛曲终云影曙，高楼风定烛光秋。《兰竹》元代·陈樵—幽兰生石间，随风播芳馨。埋没荆榛丛，独自全吾贞。南坡有新竹，其叶何青青。居肰得所托，乐尔君子名。《桃源山道者小庵》宋代·韩淲—天寒山气黄，日暮竹色碧。住庵人勿惊，此景有此客。《甲辰九月五日迎司马兰亭过蔡廷章宿 其二》明代·顾清—清霜未降枫先赤，紫蟹初尝菊半黄。终岁只闻田舍乐，一时顿觉市朝忙。清晨雁鹜盈前浦，落日牛羊满近冈。为问东皋有馀地，便应从此作邻庄。《题秦馀山人画芝卷》清代·全祖望—莫忧净土稀，尚有吾庐在。采采神芝生，附以石磊磊。画兰不画地，翻笑所南隘。《仲退对月有怀芳洲景文至不忘仆为古诗三首语意浓至次韵以谢并寄芳洲景文 其三》宋代·徐瑞—丈夫贵意气，岂必在合并。琅琅对月篇，中有伐木声。夫子黎汤流，事事誇奇情。未忘雷张旧，蒯绠愧青萍。向来在匣时，雌雄互悲鸣。分离未云远，泾渭判浊清。精灵谅密契，岁月空峥嵘。吾方师漆园，因剑论养生。时时呼斗酒，磊落浇使平。《赤枣子 次韵军持》当代·添雪斋—花影魅，紫云重。青裙春鬓绾珠松。明月跋如珂雪色，为君枕手梦阆风。《与符侍者》宋代·释慧空—秀峰三圣堂中，符也曾职其事。节制火箸香匙，使得灯笼露柱。圣僧颈上下来，天台山中入去。通玄不是人间，忽雨忽晴忽雾。出门且莫匆匆，道取末后一句。《池口昭明太子钓矶蜀僧住山相邀访古和壁间韵》宋代·程公许—系船池口汎滥游，老禅邀我半日留。岸莎堤柳度窈窕，初暑忽送风雨秋。萧郎钓台三间屋，万顷烟波媚幽独。长令千载好事人，贪为淮山流远目。芊芊蔓草迷长竿，台城直作平野宽。那知万古文选理，不尽词源八节滩。英魂远逝招不得，谪仙小杜底处觅。插天崷崒九芙蓉，试与凭高閒物色。《还京诗》魏晋·石崇—迅风翼华盖，飘遥若鸿飞。《与定师话别六言 其四》宋代·释道潜—凤咮山含暮霭，西陵月破黄昏。惯作江湖离别，未应当此销魂。《杂剧·随何赚风魔蒯通》元代·未知作者—第一折(冲末扮萧丞相领祗候上)(萧相诗云)秦府图书世不收，汉家刀笔我为优。请看约法三章在，第一功臣是酂侯。小官萧何是也，本贯丰沛人氏，辅佐汉天子有功，官拜丞相之职。小官在朝，只有一件事放心不下。俺汉家有三个大功臣，第一是韩信，第二是英布，第三是彭越。现今韩信封为齐王，英布封为九江王，彭越封为大梁王。争奈韩信军权太重，雄兵数十万，战将百余员。常言道：太平本是将军定，不许将军见太平。那韩信元是小官举荐的，他登坛拜将，五年之间，蹙项兴刘，扶成大业。小官看来，此人不是等闲之辈，恁的一个楚霸王，尚然被他灭了，况今军权在手，倘有歹心。可不觑汉朝天下，如同翻掌！这非是我成也萧何，败也萧何，做恁的反复勾当。但是小官举荐之人，日后有事，必然要坐罪小官身上。以此小官昼夜寻思，则除是施些小计，奏过天子，先去了此人牙爪，然后翦除了此人，才使的我永无身后之患。前日武阳侯樊哙曾与我商量此事，着小官展转疑惑不定。令人，与我请将樊哙来者。(祗候云)理会的。樊将军有请！(净扮樊哙上，诗云)踏踏鸿门多勇烈，能使项王坐上也吃跌。赏我一斗好酒一肩肉，口床的又醉又饱整整傥了半个月。某樊哙的便是，乃沛县人也，官拜武阳侯之职。自立汉天下以来，八方平静，四海安宁。今日无甚事，想起某家元是屠户出身，不可忘其本领，正在我宅中演习我旧时手段，杀狗儿耍子。有丞相令人来请。不知甚事，须索走一遭去，可早来到也。令人，报复去，道有樊哙下马也。(祗候报科，云)报的丞相爷得知，有樊哙到于门首。(萧相云)道有请。(祗候云)请进去。(做见科)(樊哙云)丞相呼唤我老樊，有何公事？(萧相云)樊将军，今请你来，不为别的，只为那韩信一事。当初是小官举荐他来，此人如今军权太重，诚恐日后生起歹心，如之奈何？我想许多功臣，其中只有将军是天子的至亲，必然有个休戚相关之意，故请你来商量。(樊哙云)丞相，小将当日也曾说来，韩信是淮阴一个饿夫。想鸿门会上王公有难，某立踏鸿门而入。项王见我气概威严，赐我酒一斗，生豚一肩，被俺一啖而尽，吓得项王目瞪口呆，动弹不得，方才保的主公无事回还。后来筑坛拜将，想这个元帅准定该是我老樊的。丞相，可是你来。(萧相笑云)这也不然。(樊哙云)平白的拜了那个饿夫为帅。若拜了我呵，那里消的五年灭楚！我擒项羽如婴儿相似。今日大事已定，可也罢了。那韩信手无缚鸡之力，只淮阴市上两个少年，要他在胯下钻过去，他就钻过去了，有甚么本事在那里？这也何须老樊动手，只差一两个能干的人，唤他来可擦的一刀两段，便除了后来祸患，岂不伶俐？(萧相云)小官未敢擅便。令人，请张良来者。(樊哙云)那老子一发没甚么主张：可也罢波，着人请去。(正末扮张良上，云)小官姓张名良，字子房，乃韩国人也。祖父以来，五世为韩国之臣。只为秦始皇无道，灭了韩国。某要为韩报仇，因此从了汉王。亡秦天下，依旧立俺韩国。不想项羽又将韩国灭了，所以专意扶助汉王，追杀项羽。现今天下已定，干戈宁息。有萧丞相着人相请，不知为些甚事。须索走一遭去。想俺扶立汉朝天下，非同容易也呵。(唱)【仙吕】【点绛唇】只为那焚典坑儒，烦刑重赋，因此上人心怒。共逐秦鹿，今日早扶立的这英明主。【混江龙】想我张良未遇，也则是个预知秦世避人夫。不甫能平定了刘家天下，才得做大汉司徒。我想今日封侯得这陈留邑，索强如少年逃难下邳初。我也曾劈划着黄公略法，酝酿着吕望韬书。佐高皇南征北讨，随诸将东荡西除。傍秋风将楚歌唱彻，早吹散了垓下军卒。那重瞳有千般英勇，怎出的这十面埋伏？逼得他无颜敢再向东吴，在乌江边自刎也是天之数。托赖着一人有庆，因此上四海无虞。(云)可早来到了也。令人，报复去，道有张子房下马也。(祗候云)理会的。(报科，云)报丞相爷得知，有张子房来了也。(萧相云)道有请。(祗候云)请进。(正末做见科，云)老丞相，今日请小官来，有何事计议？(萧相云)老司徒，今请你来，不为别的，只为韩信一事。当初是我举荐他来，此人如今军权太重，诚恐日后倘有歹心，须连累我保奏之人，将何自解？故特请你来商议，怎生除的此人，才免后患？(樊哙云)我想韩信淮阴一饿夫，他有甚么功劳，甚些本事？依着我的愚见，只消差人赚将韩信到来，哈喇了就是，打甚么不紧！(正末云)樊将军，你差矣！韩信削平四海，建立功劳，天下不知其罪。若便害了他，莫非有失民望。老丞相，你也还要三思，不可造次。(唱)【油葫芦】想当日共起亡秦将天下取，都是咱文共武，(带云)老丞相，你寻思咱。(唱)有那个敢和项王交马决赢输？若是那韩淮阴不肯辞西楚，只这汉高皇怕不闷死在巴蜀！因此上我张良操一纸书，你个萧丞相曾三荐举。将元戎百万坛台筑，可不道君子断其初。(萧相云)老司徒，想韩信有甚么功劳？诛灭项羽，皆托赖天子洪福，众将威风，逼的他自刎于乌江也。(正末云)老丞相说那里话，若不是韩信呵。(唱)【天下乐】现如今百二山河壮帝居，他则望迁也波除，倒将他剑下诛，可不道举枉错直民不服。老夫不是厮卖弄，丞相你也须自窨付，端的是谁推翻楚项羽。(萧相云)小官虽不才。食君之禄，须要忠君之事。如今韩信见掌三齐王印，手下雄兵十余万，战将百余员。倘有疏失，如之奈何？(樊哙云)丞相说的是。想他军权太重，若不除了他，必有后患。(正末唱)【那吒令】你起初时要他，便推轮捧毂；后来时怕他，慌封侯蹑足；到今时忌他，便待将杀身也那灭族！他立下十大功，合请受万钟禄，恁将他百样妆诬！(樊哙云)韩信是一饿夫，平白地着他为元帅，他有甚么功劳那？(正末云)他的功劳，你岂不知？他在九里山前，只一阵逼得项羽自刎乌江。这等大功不必说起，我别举一两件儿与你听者。(唱)【鹊踏枝】他、他、他击陈馀，有权术；擒夏悦，用机谋。他可便堰住淮河，夜斩龙且，将魏豹智虏，将齐王力取，论功劳今古全无！(萧相云)想项羽乌江自刎，皆是五侯之力，不干他事。你怎么独独的说是他的功劳？(正末云)老丞相，这九里山前大会垓，难道你不见来？(唱)【寄生草】九里山按形势，八卦阵列士卒。亏杀俺韩元帅，自把先锋做。遣五侯赶到合休处，赚重瞳走入阴陵路。遮莫他乌骓能突数重围，怎当的乌江那日无船渡！(云)罢、罢、罢，韩信立下如此功劳，尚然要将他杀了，何况老夫？我不如谢了天子，纳下这紫袍象简，随赤松子学道而去，可不好也！(萧相云)老司徒，你差矣。为官的吃堂食，饮御酒，多少快活！倒要弃官学道，为甚的来？(正末唱)【金盏儿】我从今见盈虚，识乘除。总不如隐山林弃钟鼎，倒可也无荣辱。早拜辞了龙楼凤阁，只守着我这蜗庐。我甘心儿追四皓，回首也叹三闾。(萧相云)老司徒，你见我门排画戟，户列椒图，可不好那。(正末唱)谁待要你这门排双画戟，户列八椒图！(樊哙云)丞相，我说道不要请他，他又不会主张。这桩事毕竟怎了也？(萧相云)樊将军且慢者，等司徒回去了再做计较。(正末云)老丞相勿罪。老夫如今就向山中修行办道去也。(唱)【赚煞尾】我如今跳出是非场，抹下了这功劳簿。只待要修仙辟谷，倒是俺散袒逍遥一愿足。再休提玉带金鱼，细踌躇、究竟何如，只俺可不诫前车与后车。眼见的三齐王受屈，因此上子房公归去，一任那太平天子百灵扶。(下)(樊哙云)丞相，论小官说呵，可便差人去，则说天子要游云梦山，特取韩信还朝，权为留守。我料韩信乃贪利之人，见诏书必然入朝。那时夺了三齐王印信，将他拿下杀了，怕他有本事会飞上天去！(萧相云)此计甚妙。我来日见了天子。就差一使命诏取韩信回朝。那时妆诬他一个谋反情由，坐下十恶大罪，将他杀了，是我之愿也。(诗云)举荐登坛立汉朝，兵权太重恐难销。(樊哙诗云)定计翦除无后患，方信萧何智量高。(同下)第二折(外扮韩信领卒子上，诗云)一自登坛领大兵，兴刘灭项显威名。当初不解提牌职，谁助高皇定太平。某姓韩名信，淮阴下湘人也。初投项王麾下，为提牌执戟郎。后蒙萧何举荐，汉王筑起高台，拜某为帅。兴刘破楚。立下十大功劳。如今天子要游云梦山，取某还朝，权为留守。某手下蒯文通广有机谋，不免请他来商议此事。令人，请将蒯文通来者。(卒子云)蒯文通，元帅有请。(正末扮蒯文通上，云)某姓蒯名彻，字文通。今在韩元帅门下为辩士。元帅相请，不知有甚事，须索走一遭去。令人，报复去，道有蒯文通来了也。(卒子云)报的元帅得知，有蒯文通来了也。(韩信云)着他过来。(卒子云)着过去。(见科，正末云)元帅呼唤蒯彻，为着何事？(韩信云)蒯彻，请你来不为别事。有萧何遣使来，传下诏书一道。说圣人要游云梦山，宣某入朝留守。请你来商议，还是去的好？不去的好？(正末云)元帅不可去。记当日亡秦之后，楚汉争锋，专为雌雄未定，元帅威名无敌，灭楚兴刘，立起汉朝社稷，加元帅三齐王之职。见今军权在手，古人有云：\"勇略震主者身危，功盖天下者不赏。\"正此之谓也。元帅这一去，必受其祸，愿元帅思之。(唱)【中吕】【粉蝶儿】当初你假镇三齐，他拜真王也非实意。不甫能定江山拱手垂衣，投至得国无争，家无讼，端的是非同容易！今日个万国来仪，见你握兵权便生疑忌。【醉春风】没来由平净了楚干戈，扶持了汉社稷。(韩信云)想某费了多少力气。方才灭的那西楚霸王。扶助圣人，平定天下，圣人岂有负了我的？我便走一遭去，怕做甚么！(正末唱)常言道\"太平不用旧将军\"，可怎生参不透这个理、理！(云)元帅，我想你立下这等大功劳，今日被他疑忌，则不如纳下朝章，趁一带青山，逍遥散诞，可不好也。(唱)你便不能卸职休官，也须要思前算后，做一个保身长计。(韩信云)蒯彻，想某南征北讨。东荡西除，立下十大功劳，料的圣人怎好便负了我也？(正末云)元帅，不可去。若去呵，必受其祸。(韩信云)删彻，你差矣！俺想圣人平日解衣衣我，推食食我。这许多好意。难道今日便负了我？必无此理。(正末云)元帅若依我呵，万无一失。(唱)【上小楼】你去后多凶少吉，干这般尽忠竭力。(带云)岂不闻古人有云：(唱)威而不猛，高而不危，满而不溢。你休性执，劝不的，还待要争名夺利，(带云)若不依蒯彻之言呵，(唱)管送的你死无葬身之地。(云)元帅，我劝你只不如学那范蠡、张良，早弃官而去，倒落的个远害全身也。(韩信云)蒯彻，你差矣。想为官的前呼后拥，衣轻乘肥，有多少荣耀。平白地可倒修行办道，餐松啖柏，革履麻绦，受这等苦来！(正末做笑科，云)元帅，你道这两个人埋名隐迹，却是为何？(唱)【幺篇】那一个霸越的有计策，一个兴汉的好事绩。他为甚么远着红尘，守着青山，挨着黄齑。也只是养道德，躲是非，别无主意。(带云)我今日劝你，也不为别来。(唱)我则怕你祸临头急难涌退。(韩信云)蒯彻，我此去料无甚事，你但放心者。(正末云)元帅，不是我蒯彻阻当你，千万不可去。若不听蒯彻之言，我家有老母，即日须当拜辞元帅，回家侍养母亲去也。(韩信云)蒯彻，你放心。我见了圣人，不久也就回来，你怎便要辞了我去？(正末云)既然如此，你主意要去。令人与我将的那纸钱水饭过来。(卒子云)理会的。(卒子拿纸钱水饭当面前祭科)(正末唱)【快活三】我为甚的瀽一碗浆饭水，烧一陌纸钱灰？则为咱行军数载不相离，曾与你刎颈为交契。(韩信云)蒯文通，你敢风了？你怎生将纸钱水饭在我根前烧泼，可是为何？(正末唱)【朝天子】我说知就里。想蒯彻也无他意，趁着你在日浇奠理当宜，若死了空迎祭。(云)元帅，你比那两个人如何？(韩信云)可是那两个人？(正末唱)我想那雍齿合诛，丁公无罪。汉萧何忒下的，救他出井底，倒将他斩讫。那的也须放着傍州例。(韩信云)蒯彻，你且回去。某只明日领了数百个军卒，入朝见圣人去来。(正末云)元帅，你若到其间，休说我蒯文通不劝你来。(唱)【耍孩儿】今日个萧何反问施谋智，黑洞洞不知一个的实。若将军一脚到京畿，但踏着消息儿你可也便身亏。他安排着香饵把鳌龟钓，准备着窝弓将虎豹射。咱人泰极多生否，(韩信云)圣人要游云梦山去，宣某为留守哩。(正末唱)再休想吉祥如意，多管是你恶限临逼。(韩信云)蒯彻，你但放心者，我见了圣人，自有主意也。(正末唱)【煞尾】我如今、我如今难劝你、难劝你，再休想驱兵领将元戎职，少不的做个背井离乡横死鬼。(下)(韩信云)蒯彻去了也。想某驱兵领将，卧雪眠霜，立起这等江山，料着无事。随从的人，跟着我星夜临朝见圣人走一遭去来。(下)第三折(萧相领祗候上，云)小官萧何。自从与樊哙商议那韩信之事，不想差一使去，果然赚的韩信回朝，将他斩了。只是他手下有一蒯彻，闻知他屡劝韩信，不要灭楚，与俺家三分天下。近日又劝韩信不要入朝，好生无礼。本待拿将此人，一并杀坏。争奈他已自风魔了，未审虚实如何。早间奏知圣人，差一使臣智赚此人去。想来蒯彻是个辩士，别人也去不的，则除是随何，从来机谋智量，朝中无比。到那里若是真风魔便罢，若不是风魔，必然赚得将来，小官自有个区处。令人，与我请将随何来者。(祗侯云)理会的。随大夫安在？丞相爷有请。(外扮随何上，诗云)曾为君王使九江，立教英布早归降。汉朝若问能言士，只有随何一个更无双。小官随何是也。有萧丞相来请，不知为着甚事，须索走一遭去。可早来到也。令人，报复去，道有随何在于门首。(祗候云)报的丞相爷得知，有随何来了也。(萧相云)道有请。(祗候云)请进。(见科)(随何云)丞相今日唤小官来，有何事干？(萧相云)随大夫，请你来不为别事，今有韩信已被某家着人赚的来，将他斩了。他手下有一辩士，乃蒯文通。此人与韩信最是契交，必须一并杀坏，方才剪草除根。但闻的此人已自风魔了，未审虚实，则除是你走一遭去。若赚得此人来，圣人自有加官赐赏。(随何云)丞相有命，小官不敢推辞。只今日便往齐国走一遭去也。(诗云)丞相神谋不可当，赚他韩信也身亡。(萧相诗云)虽然蒯彻多机变，且看随何做一场。(同下)(俫儿上，云)咱每看风子耍子去来。(正末妆风子上，云)着我做女婿去来，俺家里等着做筵席哩。(唱)【越调】【斗鹌鹑】每日点火般调和，使孟婆说合，拟着蚕姑姑为媒，待教狠妈妈嫁我。休笑我面色腌臜，形容儿猥缩。木鞋子踏做粉滥，铁单裤倒做墨褐。我将这瓦腿绷牢拴，磁头巾再裹。【紫花序儿】穿上这沙鱼皮袄子，系着这白象牙绦儿，提着这繐甸子包合。俺丈人是土地，姑夫是阎罗，姐姐是月里嫦娥，俺爷是显道神，俺娘是个木伴哥。(俫儿推正末跌科)(正末唱)这厮推我一个敦坐，(俫儿云)你敢告我去么？(正末唱)告与俺那元始天尊，(俫儿云)那个是证见？(正末唱)更和那炽盛光佛。(俫儿云)你看这个真是风子。(正末唱)【小桃红】哎，你这些小儿每街上闹镬铎，则愿的碾得娘没一个。赶着我后巷前街打踅磨，我也不是善婆婆。我将怀中干饼频频摸，我与那相识每会合，宾朋每同坐，都是些羊弟兄狗哥哥。(赶俫儿下)(云)天色晚了也，且回羊圈中歇息咱。(做到圈中，作悲科)(云)元帅也，(唱)【金蕉叶】则落你好似披麻救火，蒯彻也不似那般人随风倒舵。事冗也辞身涌脱，今日个慌顿断名缰利锁。(随何上，云)，小官随何，自到于此处，寻着煎文通。小官跟随数日，观此人形容相貌，不是个风的。天色己晚了也，见此人往羊圈中去了，我是听他说甚么来。(正末云)碧天如水，兀的天河里星，天河外星，月色射天。不免作歌一首。(歌云)形骸土木心无奈，就中消息谁能解？忠言反作目前忧，佯狂暂躲身边害。笑韩信为元帅，伤心枉立功劳大。野兽尽时猎狗烹，敌国破后谋臣坏。觑咸阳，天一带，乾象分明见兴败。文星朗朗自高悬，武星落落今何在？(随何云)我是识破此人咱。(见科云)蒯文通，可不道你风魔了也。(正末唱)【鬼三台】夜深也咱独坐，谁想道人瞧破，呀，早将我这佯狂败脱。(随何云)蒯文通，你有诳君之罪。圣人宣你入朝，你不合诈妆风魔也。(正末唱)便死后待如何，我舍不的兰堂画阁，任从他利名相定夺。我死呵一任入鼎镬，你、你、你，休则管掀扬也波搬唆。(随何云)奉萧丞相的言语，着我来请你入朝。到来日便索和俺同行也。(正末唱)【调笑令】他、他、他，做事儿太过，谁免的没风波，呀，常言道点点还来入旧窝。俺想着大梁王破楚功劳大，更和那九江王十分的骁果。也全亏杀俺韩元帅智量多，端的是那一个替你扫荡干戈。【秃厮儿】我为甚的呆邓邓把衣裳袒裸，乱蓬蓬把鬓发婆娑。白日里叫吖吖信口自嘲歌，到晚来向羊圈里且存活、消磨。【圣药王】你待胡扯撮、强领掇，道俺蒯文通故意作风魔。须不是我忒口多、忒意多，也只为谁人立起这山河，怎做一枕梦南柯！【收尾】想着他开疆展土将君王佐，这的是收园结果。当日个未央宫枉图了他，今日个汉萧何又觑着我。(下)(随何云)蒯文通去了也。谁想此人假妆风魔，被小官聊施计策，早认破此人。到来日小官不敢久停久住，便索回丞相话去也。(诗云)则因他曾与韩侯为故友，以此上暗遣随何来辨剖。那里也恶人自有恶人磨，这的是强中更遇强中手。(下)第四折(萧相同樊哙领祗候上)(萧相云)小官萧何是也。自从随何去赚蒯文通，不想此人是假妆的风魔。闻知随何同他来了，只等此人来，设下油镬，将此人烹了，永除后患。樊将军，俺汉朝大臣，还有那几位未来哩？(樊哙云)丞相，有平阳侯曹参、安国侯王陵，尚未见来。(萧相云)既然他二位未来，令人，与我请将曹参、王陵来者。(祗候云)理会的。(外扮曹参、王陵上)(曹参诗云)一心坚意只扶刘，太平天子富春秋。只因汗马功劳大，封做平阳万户侯。小官曹参，乃沛县人也。这位将军是安国侯王陵，与小官自幼同里，后来同辅汉天子，拜将封侯。有萧丞相将韩信赚来斩了，今在相府聚俺众官。商议其事。令人，报复去，道有曹参、王陵来了也。(祗候云)报的丞相爷得知。有曹参、王陵在于门首。(萧相云)道有请。(见科)(曹参云)丞相。今日聚俺众官，为着何事？(萧相云)列位大人不知，那韩信已经赚的来，将他斩了。尚有辩士蒯文通，在他麾下，此人与韩信是一个人相好的，若不取他来一并杀坏了，久后必然为患。今差随何赚的蒯文通到此。这是剪草除根，为国家万全之虑，须不走老夫故意的要残害忠良。列位大人以为如何？(众云)老丞相见的是。(萧相云)令人，与我唤将随何来者。(祗候云)理会的。(随何上，云)小官随何是也。自从见了蒯文通，谁想此人是假风魔，被我赚的他来了。丞相呼唤，须索走一遭去。令人，报复去，道有随何来了也。(祗候云)报的丞相爷得知，有随何来了也。(萧相云)道有请。(祗候云)请进，(见科)(随何云)丞相。小官赚的蒯彻来了也。(萧相云)令人，与我将蒯彻揣近前来。(祗候云)理会的。(正末云)小官蒯彻，今日到来。眼见的无那活的人也呵。(唱)【双调】【新水令】我想那辞朝归去汉张良，早赚的个韩元帅一时身丧。苦也波擎天白玉柱，痛也波架海紫金梁。那些个展土开疆，生扭做歹勾当。(云)令人，报复去。道有蒯彻在于门首。(祗候报科，云)有蒯彻在于门首。(萧相云)着他过来。(祗候云)着过去。(见科)(正末假意跳油镬科)(萧相云)住！住！住！蒯文通，你为何不言不语，便往油镬中跳去？这等不怕死那！(樊哙云)此人不可问他，若问呵必然要下说词也。(正末云)自如蒯彻有罪。岂望生乎？(萧相云)当初韩信是你教唆他来？(正末云)是蒯彻教唆他来。(萧相云)现有汉天子在上，你不肯辅佐，倒去顺那韩信。(正末云)丞相你岂不知。桀犬吠尧，尧非不仁，犬固吠非其主也。当那一日我蒯彻则知有韩信，不知有甚么汉天子。吾受韩信衣食。岂不要知恩报恩乎？(萧相云)想韩信才定三齐，便请做假王以镇之。这明明有反叛之意，理当斩首。(正末云)嗨！丞相说那里话，我想汉天子所以得天下，是靠着谁来？运筹决策，多赖张良；战胜攻取，多赖俺韩元帅。如今闲的闲了，斩的斩了，岂不理当！(唱)【驻马听】那张良治国安邦。扶的汉主登基霸主亡。韩信他驱兵领将。直会的真龙出世假龙藏。杀得个满身鲜血卧沙场，才博的这一方金印来收掌。你、你、你，今日也理当，怕不做凤凰飞在梧桐上。(萧相云)想当初主公起兵汉中，多亏了众位功臣，也不专靠那韩信一人之力。(正末云)我想楚汉争锋，鸿沟为界。那时节俺韩元帅投楚则楚胜，投汉则汉胜。天下之势，决于一人。我因此屡屡劝韩元帅留下项王，决个鼎足三分之计。怎当他不信忠言，致令身遭白刃。屈死了盖世英雄，岂不可惜！丞相，只你当初也曾保举他来，成也是你，败也是你。我蒯彻做不得反面的人，惟有一死，可报韩元帅于地下。(做跳科)(萧相云)令人，且与我挡住者。(樊哙云)蒯文通，韩信说是你搬调他来，你正是个通同谋反的人，当得认罪。(萧相云)樊将军，你说的是。想他在韩信手下为辩士。正是他心腹之人。律法有云：\"一人造反，九族全诛\"，何况他是通同谋反的。今日便将他油锅烹了，也不为枉。(正末云)丞相，我想汉王在南郑之时，雄兵骁将，莫知其数，然没一个能敌项王者。后来得了韩信，筑起三丈高台，拜他为帅，杀得项王不渡乌江，自刎而死。如今天下太平，更要韩信做甚么？斩便斩了，不为妨害。且韩信负着十罪，丞相可也得知么？(樊哙云)你说屈杀了韩信，可又有十罪？休说十罪，则一桩罪过，也就该死无葬身之地。(萧相云)蒯文通，既是韩信有十罪，你对着这众巨宰根前，试说一遍咱。(正末云)一不合明修栈道，暗度陈仓；二不合击杀章邯等三秦王，取了关中之地；三不合涉西河，虏魏王豹；四不合渡井陉，杀陈馀并赵王歇；五不合擒夏悦，斩张仝；六不合袭破齐历下军，击走田横；七不合夜堰淮河，斩周兰龙且二大将；八不合广武山小会垓；九不合九里山十面埋伏；十不合追项王阴陵道上，逼他乌江自刎。这的便是韩信十罪。(萧相叹介云)此十件乃是韩信之功，怎么倒是罪来？(正末云)丞相，韩信不只十罪，更有三愚。(萧相云)又有那三愚？(正末云)韩信收燕赵破三齐，有精兵四十万，恁时不反，如今乃反，是一愚也。汉王驾出城皋，韩信在修武，统大将二百余员，雄兵八十万，恁时不反，如今乃反，是二愚也。韩信九里山前大会垓，兵权百万，皆归掌握，恁时不反，如今乃反。是三愚也。韩信负着十罪，又有此三愚，岂不自取其祸？今日油烹蒯彻，正所谓兔死狐悲，芝焚蕙叹。请丞相自思之。(萧相同众悲科)(樊哙云)这一会儿连我也伤感起来了。(正末唱)【乔牌儿】众公卿多感伤，诸文武尽悲怆。连那汉萧何泪滴在罗袍上，你正是死了也空念想。【挂玉钩】想起那韩元帅葫芦提斩在法场，将功劳簿都做招伏状。恰便似哑双倾杯反受殃，枉了这五年间把烟尘荡。才博的个三齐王。又不得终身享。哎！谁知你这宰相厅前，倒做了闹市云阳。(曹参云)嗨，丞相，想韩信立下如此功劳，也不当就将他杀坏了也。(萧相云)可知道韩信是屈死了的。但死者不能复生，我如今便要救他，事已无及。如之奈何？(正末做笑科，唱)【雁儿落】笑杀我蒯文通舌辨强，怎出的你萧丞相机谋广。要诛的便着刀下诛，要向的便把心儿向。【得胜令】呀，畅好是没算计的汉贤良，左使着这一片狠心肠。早知道屈死了韩元帅，何不还留他楚霸王。图甚么风光，待气昂昂端坐在中军帐；只不如守着农庄，倒也稳拍拍常为田舍郎。(萧相云)既然韩信死了也，众位将军到来日跟着小官入朝，同见圣人，备说因由，将韩信墓顶上封还原爵，就与蒯文通加官赐赏。(正末唱)【沽美酒】兀的不是狡兔死走狗僵，高鸟尽劲弓藏，也枉了你荐举他来这一场。把当日个筑台拜将，到今日又待要筑坟堂。【太平令】便做有春秋祭飨，也济不得他九泉下魂魄凄凉。倒不如早将我油烹火葬，好和他死生厮傍。我可也不慌，不忙，还含笑的就亡，呀，这便算做你加官赐赏。(外扮黄门引校尉捧冠带黄金上，云)小官黄门是也。因萧何暗地设计，斩了韩信，又要将蒯彻烹入九鼎油镬。圣人已知，着小官赦免蒯彻之罪。可早来到也。令人，报复去，有圣旨来了也。(祗候云)报的丞相爷得知，有黄门官来了也。(萧相云)道有请。(进见科)(黄门云)您众位将军俱望阙跪者，听圣人的命。(诏云)朕提三尺起丰沛，不五年间尽取诸侯王，追杀项羽，奄有天下。此非一人之能，皆韩信之力也。朕以谬听人言，将为叛逆，遂令未央钟室，冤血尚存，朕实愍焉。兹特还其封爵，令有司立墓祭祀。蒯彻本以口舌从事，与武涉同时。为主其心，吠尧何罪。甘赴鼎镬，视死如饴，诚壮士也。可免其死，仍授京兆一官，黄金千两。呜呼，生而有功，死犹图报，言如可用，罪且不遗。庶见我国家赏罚之公。无替朕命，故敕。(正末同众谢恩科)(唱)【鸳鸯煞】若是汉天子早把书明降，韩元帅免受人诬罔。可不的带砺河山，盟言无恙。我蒯彻也妆甚么风魔，使甚么伎俩。(还冠带科，唱)这冠带呵添不得我荣光！(还黄金科唱)这金呵铸不得他黄金像！只要你个萧丞相自去思量，怎生的屈杀了什大功臣被万民讲！(萧相云)蒯文通，这冠带黄金是圣人赐你的，你怎生还了我？道不得个违宣抗敕么！(词云)只为那韩元帅辛苦功高，灭西楚扶立刘朝，首赐与三齐玉印，专征伐白钺黄旄。萧丞相尽忠报主，防后患设计潜消。假巡游召还留守，云阳市屈陷餐刀。今日个备陈冤枉，悔罪了汉国臣僚。圣天子亦为心动，堪怜悯鸟尽弓弢。想当初筑台拜将，忍教他死后无聊。墓顶上封还原爵，更春秋祭祀东郊。连蒯彻加官赐赏，总之是一体酬劳。显见得皇恩不滥，同瞻仰天日非遥。题目萧何害功臣韩信正名随何赚风魔蒯通 《对菊》清代·潘瑛—篱根独徙倚，爱此清秋光。月瘦见真色，风严无杂香。客心劳永夜，蹀梦冷幽廊。摇落嗟应晚，寒花莫畏霜。《望越亭》宋代·王安石—乱山千顷翠相围，衮衮沧江去复归。安得病身生羽翼，长随沙鸟自由飞。《送张辅卿省试》宋代·张纲—明诏搜贤动四陲，西来一鹗冠群飞。擅场笔势惊华省，发策才名上紫微。无负题桥平日志，要看怀绶故乡归。相逢肯惜倾家酿，已约莺花慎勿违。《试院夜雨思秦叔仲至呈信道》宋代·陆佃—秋声秋色总无聊，千里相思鬓欲凋。独绕曲廊花院闭，夜深灯火雨萧萧。《汜水寄和甫》宋代·王安石—虎牢关下水逶迤，想汝飘然过此时。洒血只添波浪起，脱身难借羽翰追。留连厚禄非朝隐，乘隔残年更土思。已卜冶城三亩地，寄声知我有归期。《雪夜邦相过斋中小集四首 其三》明代·胡应麟—彩笔寒相对，朱弦晚故留。飞仙谁鹤氅，野客自鹴裘。拥坐城云立，窥筵海月流。预愁新赋出，人拟兔园游。《谢李辀再到》唐代·孟郊—等闲拜日晚，夫妻独相疮。况是贤人冤，何必哭飞杨。昨夜梦得剑，为君藏中肠。会将当风烹，血染布衣裳。劳君又扣门，词句失寻常。我不忍出厅，血字湿土墙。血字耿不灭，我心惧惶惶。会有铿锵夫，见之目生光。生光非等闲，君其且安祥。《在洪州答綦毋学士》唐代·张九龄—旬雨不愆期，由来自若时。尔无言郡政，吾岂欲天欺。《水龙吟 其二》明代·王夫之—白蘋红蓼秋江岸。早有蜻蜓斜睨。须褪蜂黄，乳含菽玉，恹恹倦起。乍历金风，谁知渐老，蜜房深闭。应只似、天宝鸡坊皂衣，人在空记得霓。裳事零零玉露，含愁漫、阁住泪珠难坠。无情忍见蹴碎，菱花啄残菰米。自惜残香，又逢劈破，辰离烟水。问多情、碧藕抽丝，可得经时重繫。《阿那瑰》明代·刘绩—夜雪没毡城，闻箛三两声。漫山是猎火，照着汉家营。《范掌书》宋代·丘葵—出佐绣衣使，八州人共欢。一句司光笔，六计问周官。雁鹜手持进，豺狼胆自寒。岂惟重台省，风采动朝端。《东海奇松歌》明代·戚继光—蓬莱畔，奇尔松，苍鳞黛鬣身虬龙。风雨时时吟不歇，炎天凄切寒无冬。问之何代谁植此，精神命脉羌如彼。初不避山林，原不竟朝市。久随冷淡缘，静任盈虚理。寿已千龄外，恍然一瞬里。松有闻，尘嚣两耳具纷纭。松有见，转眼荣瘁亦堪叹。松若有心情，能忘利与名。人非松，松非人，古来那具千年身？龙争与虎斗，转盼即成陈。松兮人兮奈尔何，摇笔且放奇松歌。《送侯喜》唐代·韩愈—已作龙钟后时者，懒于街里蹋尘埃。《圆通寺》明代·皇甫汸—缁流栖梵处，不与俗情谐。花雨藏春径，松风扫夜阶。欲观一切法，来叩八关斋。渐觉忘言好，探游愧咏怀。《蟠桃庆寿图为鲁锦衣赋》明代·苏葵—韬略非母教，忠勇实母成。九重赏勋劳，封号宜人荣。解韬奉甘旨，爱日难为诚。孟秋届佳晨，捧图祝长生。不祝如松柏，不祝如冈陵。愿如西王母，瑶池时降升。摩挲蟠桃树，花实三千龄。我慕金吾贤，亹亹崇令名。会当称寿觞，无为扬颂声。《春宵吟 本意，即白石自制曲》清代·樊增祥—注禽经，勘竹谱。雁过一声声橹。东风紧、又小院飞梅，打窗如雨。揭红帘，月正午。柳外春星三五。流连物、有十样花笺，两般茶筥。嚼蕊吹花，尽道是、词林绣虎。洞箫宫禁，画舫江湖，写贵洛阳。十五江南女。解诵樊山，年少绮语。且今宵、画烛填词，明日传唱入内府。《三叠泉》明代·方以智—三峡巴江似直流，叠溪屏障几曾收。冰绡翦破裁云幔，银汉倾斜作玉沟。画角鼓声催急雨，阳关笛曲送深秋。谁将折笔图成后，可挂松风最上楼。《上益公十绝为寿·影木》宋代·刘过—枝如华盖耸瀛洲，永世香风荏苒沲。特有群仙来弭节，细听鸣凤碧枝头。《南辕杂诗一百八章 其六十三》清代·姚燮—微凉入衣带，五月如清秋。寤寐寡所适，散步中庭幽。危墙倚孤树，片叶风翛翛。一鸟伏其柯，露气飘上头。露寒纵非畏，弋人将汝求。危机不在动，相势为善谋。邱隅往安止，饮啄当无尤。《三月夜雨旅中作》当代·裴涛—曰归曰归归路斜，其雨其雨雨横遮。雨涨池波知几许，春深一夜梦桃花。《宿城南慈慧寺》明代·吴与弼—寻梅问竹绕城南，喜得幽栖寄此龛。诗罢杳无尘土念，怡然清梦入春酣。《安成再逢黄平国》宋代·王庭圭—忆昨相逢气益明，投书力诋汉公卿。一时末俗无高论，千古佳名属后生。魏郡初徵狄仁杰，汝阳几缚李元平。行当献纳麒麟殿，看挽天河洗甲兵。《贺李孟豳中丞寿四绝 其一》明代·张以宁—十日书云后，窗中影渐长。好将五色锦，为补舜衣裳。《郊台寓目》明代·文徵明—徙倚郊台酒半醺，千年陈迹草纷纷。风烟又与行春别，秀色平将宝积分。水落平湖洲乱吐，天垂四野日初曛。春山何似秋山好，红叶青松锁白云。《寄文叔合肥令》宋代·韩淲—桓伊三弄笛，犹足战淝水。谈笑麾秦兵，所向皆披靡。追击至青冈，坚亦中流矢。不经事少年，其壮乃如是。宜乎谢东山，喜甚折屐齿。只今所城邑，历代几迁徙。君怀霸王略，宰邑当念此。南北虽坚明，风尘未遽起。士岂无奇气，叱咤有摩垒。一从辛巳年，海陵扰北鄙。因循再结好，宁不有所俟。又三十八载，恐渐忘昔耻。吁嗟靖康变，北客思故里。君今临淮垣，访古欲何似。长啸朔风寒，晋人亦人耳。《送周武选外补广东大参》明代·沈鍊—珥笔中郎署，知君意气雄。坐移芳桂月，参驭紫薇风。鼓枻三江外，看花百粤中。太平官事简，慎勿立奇功。《酬余判院》宋代·郑会—新篇如许好，欲和费沉思。相聚不为浅，能吟独未知。柳含春细细，梅待雪迟迟。重碧沽官酒，今当与说诗。《九日闭户独对菊花》清代·徐荣—无人来伴赋《登楼》，负手荒篱当出游。万里山川重九节，一枝风雨故乡秋。秘钱古有苏司农，作宦今惭马少游。歌舞冈头今日酒，几人欢笑数觥筹。《约书院诸友过石洞津检校堤役》宋代·魏了翁—天阔山头头，江空石齿齿。清霜肃宇宙，物物露根柢。是开明年春，万汇从此始。人事胡不然，临流方识不。断岸百尺悬，赤子命如寄。示人亦真切，犹作秦越越眎。我忧不能释，人谓我俗吏。吏安能俗人，亦人自俗尔。神天及游衍，忠信在参倚。是间炯然存，精粗莫非事。况逢道义友，眷眷不余弃。至理互相发，俗氛安能滓。夜寒人欲归，渔火飐汪泚。照我方寸心，悠悠发长喟。《柬萧芸庄》宋代·胡仲弓—十载江湖梦，鸿飞不到君。近闻吟思苦，半分宦情分。往事随流水，怀人看暮云。相逢双相别，安得细论文。《晓出城东》宋代·陆游—渺渺长江下估船，亭亭孤塔隐苍烟。不堪异县萧条地，更遇初寒惨澹天。巾褐已成归有约，箪瓢未足去无缘。包羞强索侏儒米，豪举何人记少年？《宣徽王公太乙宫使还洛二首 其二》宋代·刘挚—位并枢庭今四贵，官升太尉古三公。寿眉仙骨风尘外，琳馆真都禄隐中。治第颇闻齐绿野，放心宁遂伴冥鸿。满怀霖雨功犹未，勉起行看谢傅东。《花朝叹》明代·皇甫汸—二月春深煖未回，花时犹未见花开。宸游唐后浑嫌晚，怪得传教内使催。《钓鱼图为李总戎题二首 其一》明代·江源—长竿短笠心自如，此翁取适兼取鱼。人间理乱都不管，醉来独笑醒三闾。《抚孤行》清代·郑燮—十年夫殁扃书簏，岁岁曝书抱书哭。缥缃破裂方锦纹，玉轴牙签断湘竹。孀妇义不卖藏书，况有孤雏是遗腹。四壁涂鸦嗔不止，十日索墨五日纸。学俸无钱愧塾师，线脚针头劳十指。镫昏焰短空房黑，儿读无多母长织。败叶走地风沙沙，检点儿眠听晓鸦。《山斋》明代·王汝玉—斋居在山中，长日人来少。石坛花落多，时有东风扫。《渔家傲·雪夜即席》清代·曾廉—萼绿仙人双眉靥。微微听响长廊屧。金缕裙子还百摺。彩云叠。熏笼上立身如叶。堂上五花地衣贴。中庭大雪铺如■。舞罢腰支微觉苶。太轻捷。夜寒那得穿花蝶。《滦阳十咏 其三》元代·胡助—西清学士草黄麻，阁老承恩扈翠华。昨夜司天台上望，文奎光燄照龙沙。《怀友》明代·顾宪成—伏枕燕山两鬓疏，于时诸子复何如。九龙不改江南色，双鲤谁传冀北书。白雪怜君怀绝调，红尘惭我满征车。相看意气中原在，未得逢人叹索居。《涉洛川》唐代·李商隐—通谷阳林不见人，我来遗恨古时春。《海云寺晓起 其二》明代·谢长文—堂前下食鸟，一钵有龙归。空里僧钟寂，花香上裓衣。《七言》宋代·周文璞—云竺前头即御园，小风斜雨入梅天。放歌偃蹇如圆泽，古貌昂藏若稚川。寻得数行天宝字，破他一夜草堂眠。此生更要穷经论，惆怅高人旧石筵。《偈颂二十三首 其二十二》宋代·释云岫—世尊双眼明，看天上星。智门双眼明，看天上星。智门双眼瞎，世尊双眼明。世尊双眼瞎，智门双眼明。互复二千年，彼此心不平。世尊世尊，今日谁底时节。《乙丑十月廿八日得乡人林序班公辅寄声报舍弟梦臣没于道未知月日地所二首 其二》元代·陶宗仪—弟兄惟我在，骨肉永睽离。王事勤劳日，关河梦断时。水深风浪恶，夜静鼓笳悲。号恸嗟何及，伤心老益衰。《万年春 赠陈知命》元代·马钰—地肺陈公，白毫显出非常异。人难比。希夷苗裔。肯著尘凡累。猛舍家缘，物外搜玄理。清心意。自然浇溉。太一冲和气。《次复柬先生纪行之什二十首 其十六 平望》明代·胡奎—江上鲈鱼三尺长，渔翁撒网立斜阳。到城买得真珠酒，笑倚蓬窗待月光。《暮春四首 其三》明代·顾璘—煖觉春衣重，閒知昼漏长。蛙声今日有，花片晚来狂。懒性憎书札，衰颜信药方。绝交非达论，那敢学稽康。《踏莎行》近代·茅于美—罗袜寒生，疏阑露湿，思量千种都无益。閒愁无计可安排，别来不道成轻易。山外云深，天阶星密，晚凉犹傍窗儿立。隔窗人语不分明，模糊往事从头忆。《五云门外湖田》宋代·张侃—越中官赋重，有田即追呼。小民生计薄，何以存妻孥。前贤念民切，潴水启鉴湖。自此岁常登，不计大有书。湖堙水渐涸，往往事耕锄。禾根虽浸水，天秋翠平铺。后王主生育，讵肯馁一夫。尽说湖田好，大胜行商车。商车利纵博，巨涛与险涂。湖田若不熟，明年岂全无。《致晓华女弟二首 其一》当代·傅义—归途应见岭南梅，占得机先正盛开。惹袖馀香在何许，锦囊摄入化琼瑰。《诉衷情》近代·吴梅—庭锁花朵同梦妥，晚风轻。携画扇、相伴扑流萤。此夕卧江城。秋清，千山笳鼓声，怕重听。《写閒舟图寄葛汝敬》明代·文徵明—小舟依渡不施桡，正似閒人远世嚣。满径绿阴初睡起，坐临流水看春潮。《虞美人影》清代·朱祖谋—玉妃唤月蓬莱浅。铅水银河一片。梦里凭阑人换。恩尽宫罗扇。妆楼残照西风满。的的看花心眼。香在红衣南岸。天近微波远。《率题》清代·弘历—户口频增诚美事，仓储递减切愁心。谁云后乐将年久，祗觉先忧与日深。《晚步》宋代·杨万里—清水芙蓉未肯开，暑天花草底差排。鹿葱金凤何为者，也得园亭护两阶。《宫词四首 其一》明代·江源—长门花泣一枝春，但保红颜莫保恩。翠辇不来金殿闭，月明花落又黄昏。《初冬香山 其二》清代·弘历—芸窗日午向阳开，野色岚光待品裁。不是有心馀结习，可能无句记兹来。背秋三径犹存菊，冲雪千岩独少梅。清跸漫云才信宿，明年花事重相催。《汉宫春 客中九日》明代·陆嘉淑—极目平芜，见疏林萧飒，远水弥漫。举头一声哀雁，别泪空弹。秋容惨淡，但心伤、行路艰难。何况是、重阳时节，天涯风景凄然。长恨征途憔悴，叹敝裘风雨，疲马关山。为问故园黄菊，知有谁看。风吹破帽，漫凭高、一醉尊前。浑未解、远游何意，白云回首江天。《再用韵答饶计使》宋代·赵汝腾—周原愔愔隶台纲，茶篚驰供玉食香。贡重郑男难并列，品珍考叔未曾尝。乳花烹就分清贶，英草吟成属大方。后蔡前丁同入讽，令人怀古九回肠。《锦厓》明代·霍与瑕—君不见，青阳候，东皇推转繁华毂。山头万紫间千红，天机织得春如绣。既似当年汉陆郎，单车入粤诏蛮王。功成许布千山锦，遍植琼枝万古香。又如蜀使机宜审，尽掘山茶种桑葚。桃花浪暖百溪红，至今人羡三江锦。三月二月春风深，三三两两订幽寻。九龙洞里飘丹玉，七星岩畔散红琛。红琛丹玉纷相对，苍厓古壁生娇态。轻盈彩女额为缠，珍重才郎身作佩。微拖旭日最堪誇，薄染晴岚尤可爱。是谁占此武陵春，桃花源里一高人。无论汉晋襟怀古，几家鸡犬自天真。春风绮树争璀璨，问柳寻花时拉伴。南山白石起清讴，后洞西桥恣游泮。近来诗句颇新妍，为君高唱锦厓篇。笔落不知成五色，长空万里生云烟。《访吴泉宾先生山居失路》明代·王慎中—曾识高人栖隐处，碧林斜带芳村路。本期屡访恣游盘，不谓今来重迷误。野桥横坼乱行潦，疏林鸣蝉秋欲老。始蹑鹤踪半没泥，却寻樵径时埋草。非关涉历记途差，自是幽贞隔世涯。赖有山前新涨水，微红流出涧中花。《送人之姑苏》宋代·洪适—吴门千里役，别话不堪闻。暂发参商叹，长怀星斗文。菊丛黄彩乱，槐路绿行分。日冀书邮至，冥鸿接暮云。《四贤歌》清代·弘历—燕昭延士始郭隗，涓人买骨自为媒。筑宫师事礼数陪，趋燕遂致翩然来。亚卿事业颇伟恢，赵楚韩魏合从偕。下七十城五岁才，蓟邱之植汶篁栽。田单反间惠王猜，木必先腐真惜哉。剧辛自赵骋辩才，庞煖易视背交怀。丧师二万身亦灾，邹衍闳论类诙谐。先驱拥彗碣石开，主运而外他无裁。尸祝至今四贤皆，望诸事业谁能侪。或者市名意本乖，令人三叹黄金台。《雨中有怀李申伯杨彦祥二文友》元代·陈高—幽室隐几卧，觉来闻雨声。开窗土痕湿，井边春草生。旅寓惜芳草，閒居抱幽情。美人期不至，谁与共持觥。相思巷南北，如隔万里城。《西江月 为内子寿》宋代·吕胜已—日日齐眉举案，年年劝酒持觥。今年著意寿卿卿。幼稚绵绵可庆。官冷未尝贫贱，家肥胜似功名。所为方便合人情。管取前途更永。《和周景远见寄二首 其一》元代·赵孟頫—四海多兄弟，交情子独亲。方将寻舴艋，何意画麒麟。簿领淹豪士，江湖著散人。相看俱老大，喜见二毛新。《郭氏山林十六詠倚剑》宋代·陆游—懸瀑若剑立，空潭如镜平。未能照魑魅，且用斩长鲸。《次韵答俞仲基二首 其二》明代·董纪—莺花时节近清明，如此风光眼为惊。但有酒钱须尽醉，本无丹药可长生。兔葵不管兴亡恨，燕子徒知往复情。万事只今春梦里，杞人何必虑天倾。《次韵朱晦翁十梅·岭梅》宋代·王炎—北枝未春风，南枝先暖雪。吹香只自怜，驿使音尘绝。《江上逢春感兴》明代·孙一元—严雪散寒雨，坚冰开积霃。青阳变脩条，东风回旧林。节物感孤志，连翩春江浔。椒花远自媚，清尊强费斟。十年一被褐，百回结尘襟。岂无乡关念，所愧国士心。开匣抚神物，床头流泉音。冥运诚崄巇，履兹思何深。不徒一朝奋，要在万物任。清诗继绝响，聊此抱膝吟。《除夜立春》明代·唐之淳—今年残腊今宵尽，明岁新春明日来。天上列星归次舍，人间万物动胚胎。土牛鞭映椒花酒，綵燕风吹爆竹灰。尘世百年惊四十，可堪时序两相催。《寄题王阮亭西城别墅十三咏 其六 小华子冈》明代·陈恭尹—溪山不自名，胜地因人有。不知今古人，梦寐相反否。丸丸华子冈，小大俱不朽。《赠洪子潨参军沈王处购书奉旨乘驿》宋代·龚璛—舆图沈国东南境，家世辽城尺五天。志士何妨曳裙贵，贤王欲与购书传。文风物色先江左，使指光华下日边。我亦平生小溟渤，要随洪范过朝鲜。《杜伯渊送新米》明代·杨基—山人送我山田米，粒粒如霜新可喜。雨春风播落红芒，照眼明珠绝糠粃。饥肠欲食未敢炊，未及秋尝羞祖祢。忆我春来岁方旱，焦穗萎苗将槁矣。不意兹晨见精凿，此宝更将何物比。终岁勤劳农可念，不耕而食余堪耻。归买淞江雪色鲈，持向高堂奉甘旨。《明水逵老以黄甘荔子土芋为饷小诗答谢》宋代·孙觌—客居莽牢落，幽绝无四邻。岁穷有衣结，日晏犹甑尘。偪仄戎马间，敢厌薪水勤。故人情义重，采采青泥芹。小摘持寄远，分馀为情亲。丹荔擘轻圆，黄柑破芳辛。蹲鸱劝加餐，风味亦可人。渺渺山涧曲，浩浩水云晨。踞垆有前诺，两翁对然薪。眼缬眩红绿，共此无边春。《端午节饮客与赵伯高》元代·虞集—龙沙冰井夏初融，簪笔长随避暑宫。蜡烛烟轻留贾谊，铜盘露冷赐扬雄。南村久病思求艾，北客多情问转蓬。忽听满船歌《白苧》，翻疑昔梦倚春鸿。《凤凰台上忆吹箫 秣陵怀古》清代·陈维崧—红板桥南，锦衣仓北，金陵从古皇州。记离宫墙外，年少潜游。忽听九重仙乐，东风细、声度龙楼。依稀认，宁王玉笛，贺老箜篌。悠悠。南朝风景，看几遍桃红，白了人头。算刘郎易老，嬴女难留。三十六宫何在，斜阳外、隐隐离愁。伤心极，后湖菱蔓，一片渔舟。《赠吴茧雪太守》明代·谢元汴—由唐迨宋亦平平，佛骨当年太守名。如我疏狂徐稚忝，于公慈朗陈蕃屏。青山绿水二千石，龙户瓠民十一城。独上韩亭咨往事，春风熊隼曳双旌。《寄方子时二首 其二》明代·王稚登—避人成独往，一室谢喧嚣。泉近书声碎，山深酒价高。千峰对茅屋，终日听松涛。五亩瓜园地，躬耕莫惮劳。《乌蛮滩》明代·孙承恩—洪波积浩荡，巨石何峥嵘。猊虎相攫拿，角立俱狰狞。雄为蛟龙翻，汹作风雨声。溅沬为阴霏，白日生晦冥。造化亦何意，创此险不平。谁触巨灵怒，倒捲天河倾。艰危客意阻，摧颓壮心惊。伏波有遗烈，吾行当乞灵。《二月初七日寿溪十绝》宋代·刘克庄—锁却藏舟屋，丁宁勿浪开。渔郎最饶舌，曾去引人来。《雨中送王伯良病足东渡》明代·谢与思—屐有先登兴，堂怜不下时。山灵笑拘束，吾意恨羁离。雨裛囊琴润，潮生渡鹤迟。那堪官阁望，吟苦独支颐。《怀弟九香 其二》清代·陈瑞球—累汝抛书卷，连年簿领中。俗尘今已扑，生计又全空。画策知良苦，研诗可益工。相期勤旧业，努力在秋风。《有梦》当代·陈振家—昔日翩妍未释怀，容辉常入梦中来。神魂不觉桑榆近，形意仍为缱绻摧。含睇依依如有待，笑言晏晏各无猜。中宵醒转萦回久，一缕余情费剪裁。《赠郭翰二首》唐代·织女—河汉虽云阔，三秋尚有期。情人终已矣，良会更何时。《别淮上诸故人 其一》清代·陈璟章—浮云黯长天，我今与子别。执手噤无声，悲哉此决绝。岂曰不重来，世事渺难说。悠悠燕云高，汤汤淮水咽。行矣复何言，肝肠为寸裂。寄语世间人，何必衷肠热。《雨晴得毗陵故旧书》宋代·杨万里—雀声只喜晚晴新，不管畦蔬雨未匀。日与山光弄秋色，风将竹影扫窗尘。多时浙右无消息，忽有书来问老人。知我近来头白尽，寒暄语外更情亲。《莪默绝句集译笺乙集 其二八六》当代·伯昏子—弦歌日夜杯光浸，饮复饮兮安可禁。秉烛金尊处处逢，但麾一滴馀皆饮。《寄南徐刘员外二首 其一》唐代·齐己—竟陵兵革际，归复旧园林。早岁为官苦，常闻说此心。海边山夜上，城外寺秋寻。应讶嵩峰约，蹉跎直到今。《忆梅泾》清代·邵辰焕—莫恨寻芳步屧迟，清溪重忆十年时。半床明月梅花梦，一院春风柳絮词。药灶有童勤守护，酒杯无病骨抛离。如今断角残钟夜，两地寒暄两不知。《和子平吊猿》宋代·文同—去年汶山花平僧，求得匡猿远相寄。来时野性已驯熟，趫捷轻便殊可憙。呼来遣去会人语，一成已绝归山意。置之眼前看不足，解去絛索令自恣。月明木杪倚风啸，天暖花阴向阳睡。儿童围绕宾客惜，倒挂横跳衒嬉戏。豢夫每日费提举，未始时节亏饮饲。前时忽来报之病，抱立阶前自临视。与之柿栗不肯顾，局脚埋头交两臂。毛焦色暗肉挛缩，斗觉精神变憔悴。寻常忽然遇小疾，不过蜘蛛噉三四。咽喉才下即无恙，何此不效况频饵。今朝霜风冷入骨，早遣之问去已毙。人情不免为伤怛，退自悔恨中且愧。重峦复岫本其乐，大薄长林违尔志。苦将缰锁强维絷，不究天年良有自。遣人包裹瘗深僻，不使筋骸属蝼蚁。西邻子平最如事，闻之搏髀叹无已。再三惨怛来访问，归作长篇踰百字。其词读之甚凄怆，亦谓一郁叹其死。复推物理重相慰，聚有散无皆偶尔。把之庭下读复读，仰望高株一歔欷。《春日偶成》明代·王渐逵—独抱遗经叹索居，检馀坟籍异乘除。虬螭已没汾阴鼎，科斗空存孔壁书。道在不妨栖远岛，春来依旧著寒儒。白云蒲涧多殊景，分付舆人整鹿车。《九月初四日萱妹四十生日栗兄置酒作诗胥及柽弟皆作一律寄之》清代·郑孝胥—长兄置酒菊花黄，阿妹归来共一觞。物外年华才四十，眼前风景是重阳。思亲何处寻京国，问我还应话武昌。知否倚楼人渐老，江风吹雁不成行。《登白马潭》唐代·杜甫—水生春缆没，日出野船开。宿鸟行犹去，丛花笑不来。《对鹤 其二》明代·陈献章—吾晚病兼贫，麻衣稳称身。朝来参两鹤，花底作三人。日出东南雨，莺啼宇宙春。三杯下衫袖，拂拭旧龙唇。《题邵文庄公海天石屋》清代·候桐—渊明归去爱林丘，意匠经营洞壑幽。不负名山惟石室，本来高处有琼楼。松龛隐隐三霄雾，蓬岛茫茫万里秋。壁上前贤新刻像，两朝遗迹此中留。《村步杂书所见 其四》明代·陈献章—村笛轰牛背，山花结帽头。骑牛胜骑马，曲坂没郎愁。《感事》宋代·晁说之—长鲸江海尚翻波，欲济无航可柰何。物象萧条秋序薄，人生感慨腐儒多。翠舆不见胡尘起，旅雁能随汉月过。七日之诛今几日，犹烦乐职在中和。《忆江南》清代·俞陛云—怀前事，手稿课亲庭。五世传经双鬓雪，十年勤读一灯青。慈母倚帷听。《吊刘敬可》元代·王翰—平生时与道相违，一宦才通两鬓丝。身后尚存鹦鹉赋，生前空叹鹡鸰诗。苍天有意应难测，黄壤无情更可悲。江上梅花谩开彻，一壶村酒与谁携。《和连雨独饮》宋代·李彭—力田胜巧宦，燕息自超然。懒觑竹素书，俯仰丘壑间。时时过祇园，亦复舞胎仙。偶然得欢趣，举觞望青天。六凿自无竞，歘见象帝先。羲皇隔晨炊，坐见淳风还。磨蚁不少留，鼎鼎遂百年。但得会心侣，相对两忘言。《忆昨四首 其二》元代·揭傒斯—宫草葱茸禁树齐，日趋延颢对凝晖。朝迎步辇花间立，暮送回銮柳下归。碧殿东浮苍巘合，金河北引玉泉肥。几回弘庆门前路，春气濛濛欲湿衣。《陪崔大尚书及诸阁老宴杏园》唐代·刘禹锡—更将何面上春台，百事无成老又催。《立春日陪魏丞相登三江亭》宋代·范成大—佳节登临始此回，聊从晻霭望蓬莱。水分江北渡头去，风自海东潮外来。太白天寒犹带雪，十洲池暖已浮醅。一尊往＊发船鼓，我亦归帆相次开。《次韵王子钦端午》宋代·孙觌—饭筒菰黍趁流年，葵扇桃笙尚宛然。世味半随昌歜苦，心旌长与艾人悬。鸿飞不到书来少，鹊喜无凭语浪传。两鬓萧萧吹白发，空馀衰谢故人怜。《赠解学士》明代·王汝玉—忆昔先皇临紫极，轺车屡降徵山泽。君时年少挟奇才，徒步观光来上国。万言策进蓬莱宫，剑花出匣森词锋。九重非常赐颜色，一朝声誉凌长虹。玉堂初秉丝纶笔，金豸俄迁乌府秩。廷臣俊乂数千人，当代谏书推第一。殿前端立近宸旒，西风雕鹗横清秋。片言直折田丞相，几度请斩安昌侯。贵戚勋臣金与霍，终年陪从亲帷幄。长安市上多家奴，一日闻风皆胆落。天恩旋许归宁亲，放迹西江山水滨。长读南陔采兰句，绣衣晴炫斑衣新。阳春明月秋风夜，忆簉鹓行侍龙驾。中天回首五云高，清梦长飞双阙下。鼎湖白日叹龙升，君亦仓皇西北行。孤臣遥望帝乡远，血泪如雨沾长缨。万里栖栖复归日，弊裘羸马无人识。玄都观里看桃花，总是刘郎后来植。我皇继统传万年，囊括四海收英贤。贾生遂膺宣室召，诸葛不顾南阳田。含香重入銮坡直，屡草丹书宣帝德。金鸡衔出紫泥书，莲炬照还青琐夕。先皇盛业超虞唐，命君纪述开秘藏。编成再拜献中禁，敕赐文绮兼绯黄。万机燕閒宫漏夕，东阁西清常侍侧。恭承顾问进嘉谟，上补衮衣无阙职。明良际合古今稀，况复两朝蒙眷知。子房一遇赤龙子，倒海倾心山不移。嗟余识君虽恨晚，君常顾我多青眼。大夫倾盖即情亲，结交何必论深浅。劝君松柏励贞心，岁晚不为霜霰侵。投躯尽悴报明主，袖拂五湖烟水深。《琴操五首 其三 越江》明代·童冀—越山兮峨峨。越之水兮曾波。父不见兮奈何。父不见兮泣于昊天。天不闻兮予生可捐。江之深兮深可测。天有知兮父可得。父可得兮予悲释。《行绵州道中》宋代·陆游—三年客江硖，万死脱鱼鼋。平地从今始，穷涂敢复论。园畦棋局整，坡垄海涛翻。瘦犊应多恨，泥涂伏短辕。《樵夫》宋代·萧德藻—一担干柴古渡头，盘缠一日颇优游。归来涧底磨刀斧，又作全家明日谋。《拙戒吴方伯亭成翠渠有诗寄题因次韵二首 其二》明代·黄仲昭—一段崆峒景，何须访广成。春增晴野绿，云补乱山平。酒泛黄花饮，茶分活水烹。芳邻如可借，杖屦日随行。《访淩峰贤上人》宋代·郏侨—步入淩峰阁，寻师师未归。凭栏寂无语，唯见白云飞。《依韵和季野见招》宋代·梅尧臣—悲忧如路去无程，靖节终朝酒自倾。苦苦来招为醉伴，西山不使伯夷清。《望江南·赠天津王蛰堪》近代·张珍怀—飞鸿过，传到五云笺。秋雨帘栊何郁郁，春风词笔正翩翩。声继水西弦。《残句：快晴似为酴醿計》宋代·范成大—快晴似为酴醿計，急雨還妨燕子飞。《食鱠》宋代·黄庶—秋风莼鱼肥，兔罝馋涎落。溪友入昼梦，但苦青衫缚。落日渡河水，食指相悟觉。宿夕治鱠具，共作泛舟约。网罟遮青答，老鳟荐丝臛。玉软饱不箸，坐视肴果恶。酒薄如疲兵，对此得卫霍。回首食五鼎，适意均一乐。人间军须后，甑釜有藜藿。甘鲜岂敢事，聊此尉寂寞。《乐清》明代·史鉴—未老成归计，房开只树林。青山尘外相，明月定中心。近水行秋影，焚香坐夜深。世人寻不见，惟听海潮音。《山居杂咏（四首）》明代·唵囕香公—接叶阴阴唤水鸠，花坪草堰偶经游。芒鞋晒向西岩石，露冷烟凄不记收。《小西湖别陈秉常》明代·张诩—公来别我西湖上，我忆交公廿载前。呼酒且看湖上月，乘潮莫放夜来船。竹林笑傲烟霞古，客路驱驰雨雪连。何处相思还一字，便鸿须寄蚤秋天。《渡海和韵》明代·钟芳—长年舣棹仆夫催，报道祥风习习来。地脉不缘沧海断，蜃楼端为使君开。舟从织女机边过，人自蓬莱鹤背回。万顷玻黎天混漾，固应坡老羡奇哉。《杨花曲》明代·沈周—江上杨花撩乱飞，随郎马蹄点郎衣。杨花飞多还堕地，郎去遥遥何日归。郎归不归任郎意，但是家书无寄处。愿栽杨树绕天涯，明年见花郎忆家。《江城子·与诸年少论缠足》清代·曾廉—碧湘宫外妙高山。过墦閒。踏青还。无限仙人，我只爱弓弯。步步莲花谁得似，身袅袅，影珊珊。老夫好事不能閒。与潘安。说红颜。时世风流，忒不中人看。若使当今谈古事，管窟易，茹毛难。《次韵十诗·昼寝》宋代·楼钥—才尽甘为世所捐，不如高卧了余年。时逢毁誉心无诤，间有诗文手自编。老去已知身是梦，闲来更得酒中天。帘深午寂浑无念，只与白鸥相对眠。《次韵杨君全送春花》宋代·黄庭坚—化工能斡大钧回，不得东君花不开。谁道纤纤绿窗手，磨刀剪彩唤春来。《周参谋以诗催再游末章戏赋二首》宋代·张嵲—九十日春晴几日，得堪行处便须行。官因局冷常多暇，眼到花开亦暂明。当信光阴如过隙，莫教风雨暗长檠。乘阳不碍游人路，定看花骢正勒鸣。《寄意三绝》宋代·胡仲弓—尘满胡床沔满衣，深闺寂寂锁相思。一春幽恨无人共，手撚梨花肠断时。《赠寿医师》宋代·许棐—轩窗开处总湖光，诵罢难经纳晚凉。雨溅荷香沾古衲，月移松影罩禅床。燃灯就取烧丹火，煮药先留瀹茗汤。二竖三彭都见佛，人间无病亦无方。《铙歌鼓吹曲二十二首（有序） 朱鹭一章十一》明代·黄佐—正德十有五年秋，宗室以宁歼于九江，归于豫章，就俘，将告于甸人。皇帝犹自将讨之，以将军泰为副游击，将军彬、阍人忠前驱，所至无不电惊云骇者。七萃之士，靡不怀归臣佐。谨撰《铙歌》，冀有闻焉。朱鹭，姚以般，从以孔。盖车班班，北至榆林，南逾淮之水。驾之日千里，鹭飞得飞止。茄下游鱼?其尾。皇帝饮酒恺乐，寿无极。《忆萝月》清代·傅熊湘—月圆能几。蚀与虾蟆矣。空说聚灰能止水。又被黑龙掀起。繁霜白尽芦花。朔风吹彻胡笳。除是天荒地老，不然此恨无涯。《寄李仁常年丈 其一》明代·范景文—日逐违心事，方知作吏难。诗情移案牍，爽气碍衣冠。疏阔还疑傲，矜持且近酸。君能堪此否，好语漫相宽。《闻鹃和合溪》明代·黄衷—初声犹是月中啼，稍送馀寒逼曙衣。花歇渐催红雨乱，树芳应藉绿云依。悬知沃野勤方作，偏动高楼怨未归。莫儗天津桥上听，杜陵残泪不胜挥。《灵岩七咏 其七 三十二罗汉》宋代·张雍—此山罗汉极□常，当日威容俨在堂。谁信盗中诚有道，智过君子实难量。《题陶朱公庙二首 其一》宋代·赵抃—为国谋深身自谋，飘然归泛五湖舟。虽云文种知几晚，未必忠魂为蠡羞。《邃谷将行话别》明代·韩邦奇—十年海上谩相逢，坐对清尊听晚松。长路风尘悲逐客，南荒礼乐见儒宗。看山是处还三宿，去国无心更万钟。圣主即今思化理，未应直道独难容。《同官倡和用山字韵》宋代·胡直孺—章句飘飘续小山，古风萧瑟笔追还。海鹏共击三千里，铁马同归十二闲。功业会看钟鼎上，声华已在缙绅间。他年记忆怜衰老，为报西川引一班。《奉诏读书翰林述怀》明代·高拱—哲人振英驾，志士感良遇。矧余驽钝姿，而乃忝恩顾。厕迹白玉堂，日夕仰弘度。良时不再至，驰景迅颓暮。感遇惜春华，勉旃赴前路。岂无子云草，亦有司马赋。技艺宁足先，修能良可慕。陟岳贵及颠，涉溟宜问渡。古则俱在兹，莫枉邯郸步。《又次韵帅初诸前七首》宋代·陈著—君是能诗犹可及，及君不可是吾年。有怀伐木相求意，但诵投瓜永好篇。《次韵陈紫老北海并头菊》近代·郭风惠—太液波凉落叶深，晚香蔚作小霜林。并头各拥英雄婿，比貌谁甘隐逸心。定鼎事忙留梦去，捲帘情艳借花吟。皖城铁瓮销魂过，那有风流棨戟临。《南定楼遇急雨》宋代·陆游—行遍梁州到益州，今年又作度泸游。江山重复争供眼，风雨纵横乱入楼。人语朱离逢峒獠，棹歌欸乃下吴舟。天涯住稳归心嬾，登览茫然却欲愁。《下第有感》唐代·邵谒—古人有遗言，天地如掌阔。我行三十载，青云路未达。《次韵范之对菊花见怀之作》近代·方守敦—百感丛暮齿，秋怀惨不温。青灯把书卷，兀若枯树根。浊俗孰好我，素心情所奔。澹澹岁寒花，飘摇几枝存。风人开县李，世德抗高言。能通老子学，亦眷佛氏恩。晚节敦微尚，一篇醉心魂。何时起病友，潘胡共开樽。《句 其三》宋代·宋京—日约绣绷长一线。《秋日杂诗三首》明代·皇甫涍—居世若浮云，飘忽无定姿。灭影垂何间，垂彩在一时。存此岂不怀，长戚信自贻。四节更代谢，白日正西驰。寄身于飙尘，咄嗟复何之。愿逐枋鸟游，不随丰草萎。揽衣步列星，极目散所思。睆彼遥汉间，会合恒有期。营营非物化，琴歌为我仪。《再和答天游》明代·黄衷—乾坤徒羡橘中宽，不道人间各自欢。滚滚缁尘犀角带，盈盈秋水虎胎冠。希音数慰逃空寂，孤梦虚教绕广寒。南国浮云殊未定，石桥长并晚鸿看。《二十七日立春夜雪高下尽白闽中所谓大雪也》宋代·胡寅—晓来儿女共諠哗，喜见东风飏水花。鹤羽赐衣方一袭，小巅冠玉已三加。高眠有客关蓬户，低唱无人拍翠牙。白帝出游应最乐，月旌蜺旆正豪夸。《晚承式祖侄过话心曲快甚而此赋》明代·何巩道—百尺红栏倚岸花，有人吟访夕阳斜。谈心未必情如水，飞盖何妨气似霞。帘影欲移千树柳，楼阴空噪一行鸦。偶然拈韵能成句，彩笔凭谁写碧纱。《述行言情诗 其三十一》明代·祝允明—岐路纷百虑，三十尚择术。规空际无象，践迹窒寸尺。先师有遗矩，四十乃不惑。冰鉴端服膺，物貌讵纤忒。交衢纷总总，大路遵有一。皇皇孔氏程，圣愚乃同则。《促拍丑奴儿（辛巳除夕）》宋代·刘辰翁—送岁可无诗。得团栾、忍不开眉。不记去年今夕梦，江东怀抱，江西信息，舍北妻儿。《有怀》明代·郑希良—我爱权氏子，相从自结发。伯也负意气，仲也挟奇骨。吾常倚其间，屹立而鼎足。宿昔互争霸，诗酒作劲敌。决志恐难全，敛刃各坚壁。今也吴蜀魏，长江限南北。形影已寂寥，魂梦亦缅邈。思之不可见，独立歌《伐木》。《题画扇》宋代·陈恬—万里稻粱高兴，谁将出入君怀。已讶天边月上，更疑蘋末风来。《五言六首 其四》元代·马祖常—御史青骢马，词臣白玉堂。有才皆展骥，此老尚亡羊。云海迷舟路，天风失雁行。不须愁白发，正欲媚幽光。《寄寿宫保大司空潘公》明代·王世贞—淮海仙帆指日悬，燕京优诏自天传。那知岳降生申地，已是河宗献瑞年。帝赉玄熊因拯世，人夸白马不沉渊。宣房信有如椽笔，能写虞家禹贡篇。《辩禅人五羊作丐写师真求赞》宋代·释道宁—非幻非真，僧繇难写。貌不惊人，权衡保社。画虎作猫，指驴为马。月彩分辉，风清大夏。五羊城里旧知音，觌面相呈好坏辩也。殷勤寄语莫狐疑，便是蒋山宁道者。《送陈梅轩先生》明代·韩雍—豸锦乌纱不老仙，閒来西浙览山川。风神绝似难兄美，庆泽钟于令子贤。对酒未听天竺雨，孤帆又挂剡溪船。明朝愁向桐乡别，回首三吴月满天。《丹徒道中》清代·薛镛—四野何空阔，新阴绿可扪。青山排对岸，黄犊下孤村。风定雨初歇，潮归沙有痕。扁舟行缓缓，遮莫暮烟昏。《过王仲如林隐》宋代·韩淲—莫把闲情醉，空留野老诗。雷声梅雨过，日影竹风吹。林隐访前话，华阳非近知。相过二三友，比客更邀谁。《山中》宋代·沈辽—朝游白云里，夕憩长松边。俯视世间人，但见万井烟。流转非一日，正如水潺湲。吾方欲高步，嘉遁休中年。《浣溪沙 李花二首 其一》明代·王夫之—前日冰花万树飞。晴风初解晓寒威。谁铺琼蕊更霏微。却怪乍来双燕子，涎涎尾掠素光肥。应如雪夜待人归。《枢密东院秋日》宋代·宋庠—试问山林客，胡然廊庙中。借筹终不效，数马亦何功。窈窱荀池北，回环汉垒东。缯云高幕润，瑶草半庭空。乍失苍门燕，初闻上苑鸿。凉催珍簟卷，气袭碧帘通。虬箭天边漏，乌竿物外风。心倾徒類藿，发短更惊蓬。自谂非真相，其谁恨秃瓮。婆娑君勿诮，併为主恩隆。《送张翰林孟廉赴山西行军三首 其三》明代·孙蕡—清时况是金闺老，跃马关河鬓未华。翠柳东门开祖帐，黄河北岸拥高牙。安边羽檄传司马，落帽西风忆孟嘉。万里封侯吾辈事，迟君谈笑靖胡沙。《赠黄医士》明代·梁煌晰—东郭悬壶百尺楼，羽人何处不丹邱。自从勾漏为臣仆，更向华阳定去留。千顷波光生井灶，半帘春色自罗浮。功成自见骖鸾鹤，长啸空山明月秋。《禅山歌》明代·释今无—珊瑚洲接沉香浦，乘潮直溯禅山坞。禅山六市日繁华，户排文锦家玛瑙。桑麻万井散鸡豚，竹苞箭茂相参伍。文犀翡翠杂明珰，连衢列肆何辉煌。击毂摩肩竞奔逐，憧憧杂沓尘纷芳。回环曲水映清泚，朱楼对峙如翱翔。西樵山抱芙蓉密，千红万绿争秋霜。黄木湾头梅欲白，寒香迢递连阡陌。夜市鲛人鬻绡归，朝烟估客乘槎泊。鳀海岚波十万重，虞泉日月双环黑。一从郊外事戎马，巢风穴雨愁家室。坐数鹏溟百二乡，缘仆其人皆裙虱。南海风光自太平，竹弦丝管争相鸣。雄籓柱壮欃枪远，朝阙台高碧汉清。今岁秋闱典特新，凤书馆阁来文臣。远甸文风愈兴起，隽拔髦士皆麒麟。太史春秋亦正富，翔龙威凤殊惊人。当年陆贾亦说客，宣布帝德犹未真。太史读书明国体，一觞一咏皆精神。越王城下嗟陈迹，粤女花田坐锦茵。手持金玉双笔管，随其道合能屈伸。牙樯閒作禅山游，禅山观者如山丘。未觉羽书生战垒，喜看天泽来龙洲。务使闾阎生景色，能令海国见风流。太史更能閒物外，禅机与我相唱詶。一路梅花密相送，磬声敲彻海门秋。《念奴娇（寿四十叔）》宋代·廖行之—薰风庭院，报槐阴拥翠，池波凝绿。瑞气葱葱浮燕寝，羽仗霓旌相属。＿＿开祥，长庚入梦，诧列仙图＿。林泉高迈，肯应轩冕尘俗。《忆昔行送彭子发》宋代·赵鼎臣—忆昔黄粱炊未熟，太学七人同日逐。先生不免弟子嘲，胯下颇遭年少辱。古人高谊今则亡，惟有彭公色慨慷。皇华已建使者节，青眼尚看同舍郎。三年牢落江湖上，赖有故人相倚傍。我穷凡鬼辄累公，公复参差我何望。世间荣辱何纷纷，覆手为雨翻手云。请将得失问北叟，敢以喜愠观子文。满斟滑盏如船大，举酒属公公且坐。看公骨相合封侯，今日入朝明日贺。《沉吟》当代·钱钟书—史笔谁能继谢山，词严义正宅心宽。七贤传倘他年续，个里沉吟位汝难。《梅时往来郊外十绝 其五》宋代·张侃—不作等閒桃李色，一声羌笛怨惊尘。偶思今岁开花晚，要醉风前烂熳春。《赠殿卿迁德相》明代·王世贞—麈尾群贤客蓟门，还容许掾擅清言。如何三辅凭熊轼，却向诸侯乞兔园。傲吏白云眠海岱，新诗秋色满中原。无疑席右频推简，自是相如赋最尊。《江南弄 其一》元代·周巽—春意动。池塘初解冻。花间啼鸟惊人梦。绮户微开曙色明。沈香火暖晓寒轻。夭桃半吐传芳讯，新莺百啭感中情。感中情。怜淑景。思君望断青鸾影。《秋夜寄怀时泉 其一》清代·百龄—秋夜鸣秋心，凉猋掠庭树。短檠一孤影，隐几梦屡寤。关河阻且长，伊人美无度。寂寥怀好音，断雁隔荒戍。《次德和韵寄谈李二丈二首》宋代·王阮—心在淮山下，身行湘水中。喜抛余子去，恨不故人同。旧隐劳征梦，浮名任化工。衡阳春渐暖，终欲伴归鸿。《散怀》宋代·陆游—少年已遂遯山林，何况霜毛两鬓侵。习气尚存诗入梦，病根未去药关心。猿知秋近啼先苦，鹤阅年多顶渐深。不忍顿疏风月在，麤能扶杖即登临。《挽袁太玉八律 其八》明代·邓云霄—微明梁月晓钟时，展转怀人入梦思。可叹无儿同伯道，还怜有女胜文姬。蒹葭倚玉姻情重，蒲柳迎霜暮景悲。浮世百年谁不死？流传惟藉郭家碑。《昼睡》宋代·舒岳祥—生平慕睡乡，逃暑最为良。渴爱煎茶响，饥闻煮粥香。百年依白社，一枕熟黄粱。童懒呼难动，贪眠到夕阳。《别方棠陵宪副三首 其一》明代·王渐逵—鳌峰高几许，相携忽踟蹰。踟蹰复四顾，照见承明庐。山川万里馀，直北是大庾。客从大庾来，遗我梅花裾。南枝有越鸟，北枝多云衢。相逢此中过，岂不怀旧居。但恐贤劳催，对之相叹吁。《渐监寺再还雷峰》明代·释函是—荔枝初熟披星去，梅树花开带雪还。我久冥心同水月，君于何处访云山。孤舟腊月回初地，破寺寒天盼老颜。添汝三峰数点泪，增余五老一回叹。《挽海钓翁》明代·边贡—山海关头月，春来几度圆。杖藜无起日，华表有归年。寂历远游道，凄凉孤愤篇。朱云不可见，留槛汉庭前。《咏梅》宋代·释文珦—怪怪复奇奇，照溪三两枝。首阳清骨骼，姑射静丰姿。桃李应非伍，松筠素有期。凭他伴幽寂，玉笛且休吹。《送雪窦化士》宋代·释慧空—雪窦性化士，得得访空生。粗茶吃一椀，淡话说两声。贫无钱注疏，懒作偈送行。只有霜空月，相随到四明。《岳忠弄祠三首》宋代·袁甫—儿时曾住练江头，长老频频说岳侯。手握天戈能决胜，心轻人爵祗寻幽。堪嗟爝火当时灭，谁信长川万古流。机会莫言今到手，却愁无饭饱貔貅。《西涯杂题十二首为李宾之 其九 响闸》明代·倪岳—奔涛鸣春雷，闸口疾如箭。怀哉百步洪，使我心胆战。《王中甫哀辞》宋代·苏轼—生刍不独比前人，束槁端以废谢鲲。子达想无身後念，吾衰不复梦中论。已知毅豹为均死，未识荆凡定孰存？堪笑东坡痴钝老，区区犹记刻舟痕。《读渊明诗》明代·邓雅—霜风透窗隙，皓月流清辉。良夜谁与同，孤灯对陶诗。新意自有得，旧题颇知非。从兹循轨辙，庶免惑多岐。《偈颂一百六十首》宋代·释宗杲—拆去东篱，补起西壁。径山门下，人无准的。有准的，谁委悉。僧堂觑破香积厨，鸱吻咬杀佛殿脊。《凤凰台上忆吹箫 闺情》清代·许德蘋—暖水池塘，轻云台榭，一年韶景开头。见草生庭砌，初茁如钩。多少蜂狂蝶闹，空触起、往事无休。从今记、伤春意味，胜似悲秋。相将。二分春色，还却向花阴，密处句留。任差池双燕，暗绕西楼。知否楼头人倦，红紫艳、怕展双眸。双眸远，漫天飞絮，怎比侬愁。《口占用海藏韵》当代·秦鸿—受是来风想是波，须菩提意又云何。老僧洗脚浑无意，搅碎盆中月影多。《渭城曲》明代·靳学颜—春风送客渭城西，折柳亭前落日低。骢马渐随尘影没，黄鹂飞上戍楼啼。《中道泊石公城书事》明代·成鹫—十日才过五日程，六时聊得一时停。老夫行路常携药，稚子悬崖学采苓。雨脚乍收千树碧，船头遥见数峰青。山城咫尺河源近，伸纸低回写地形。《雨中赏蔷薇》宋代·顾逢—春风庭院少迟留，烂熳红英带雨羞。最是花边情绪恶，看花狼藉为花愁。《晓发》清代·欧阳云—客路警残梦，离情赴早行。镫光欺晓色，人语壮鸡声。云气日初动，麦苗风更清。劳筋不知倦，渐近是归程。《徐子融以诗送余方叔吴介甫二书见示和韵以谢》宋代·陈文蔚—借得缄书卷又开，喜同千里故人来。切嗟正为求真益，肯使鳞鸿泛往回。《泊嘉州拟游峨眉不果登九顶山州守郑君麟野招饮其上薄暮乃还舟次为纪其游五首 其三 清音阁》明代·陈是集—竹响松涛半入云，巴童度曲午犹纷。当年彩笔翻飞处，岩石空腾尽隐纹。《丙辰罢郡得祠》宋代·蔡戡—世论可怜哉，无心任去来。狙公徒自喜，鸥鸟浪相猜。塞马宁非福，池鱼枉见灾。扁舟从此去，回首谢氛埃。《辛酸吟》宋代·邵雍—辛酸既不为中味，商徵如何是正音。举世未能分曲直，使谁为主主心平。《定风波 其一 次周清真韵》清代·吴湖帆—一往恹恹懒画眉。恐他知也可曾知。争得红笺传笔底。谁理。几回凝望月圆时。紫燕巢梁帘映水。相起。征波剪影约双飞。还记花前扶雪臂。如醉。从心忐忑更难持。《次韵赵茂卿书事》宋代·周紫芝—自昔人高马服名，胸中有策似金城。玉阶方寸何由借，榆塞风尘几日清。万里有家无梦到，一樽和泪与谁倾。竹西回首扬州路，肠断故园春草生。《姑苏杂咏 南峰寺》明代·高启—樵归众山昏，天峰尚余景。欲投石门宿，更度西南岭。远闻云间钟，萝径入寺永。悬灯照静室，一礼支公影。鸟鸣涧壑空，泉响窗户冷。对此问山僧，何如沃州境？《句》宋代·裘万顷—云归青嶂雨初歇，花卧碧苔春已休。《感遇·之十六》唐代·陈子昂—圣人去已久。公道缅良难。蚩蚩夸毗子。尧禹以为谩。骄荣贵工巧。势利迭相干。燕王尊乐毅。分国愿同欢。鲁连让齐爵。遗组去邯郸。伊人信往矣。感激为谁叹。《题房城驿》宋代·曾弼—万山飞不出，有屈向谁伸。寄语弦歌宰，留心且为民。《浣溪沙 其二》近代·詹安泰—刺眼穿天立万峰，临河脱叶荡回风。暮年心比夕阳红。遥夜城乌催涕泪，经时佳讯断南东。缄情欲寄赚途穷。《钤山御书楼成自述短诗 其三》明代·严嵩—頖邻松竹是吾庐，廿载辛勤此卜居。山近云烟浮几案，门深宾从拥轩车。敢将新构誇仑奂，但愿淳风挹里闾。他日若论归老计，邺侯惟有满家书。《随咏绝句一组 其十六》当代·添雪斋—惯借夜风轻别离，惯于夜色掩余痴。忽闻一语『添衣』罢，各在苍茫独立时。《岳阳楼杂咏十二绝》宋代·胡寅—沅澧澬湘此并行，涨流洄薄又东倾。西南或与天为际，禹贡如何不记名。《路上杂咏十首 黄叶二首之二 其三》清代·金朝觐—翻疑橘柚踰淮生，秋入平林画不成。淡抹微烟含气早，初经凉雨挹尘轻。萧萧似有辞柯意，点点偏馀唤渡情。鏖战西风犹未已，满披金甲护山城。《题尤展成新乐府三首 其三》清代·王士禛—千金匕首土花斑，儿女恩仇事等闲。他日与君论剑术，要离冢畔买青山。《浣溪沙（留别）》宋代·刘过—着意寻芳已自迟。可堪容易送春归。酒阑无奈思依依。《中夏晚晴》清代·郭士达—雨歇日初坠，落霞明树颠。脱巾披白袷，倚柱看青天。归鸟急飞唤，孤云闲往还。游人入寥廓，回听惊鸣泉。《五歌》明代·释函是—眼前浩洁凌晨早，倾耳希声清夜多。渐入春郊花气暖，寒庭谁解泣铜驼。《江夏行吊熊襄悯公》清代·喻文鏊—江陵死，几人相。江夏诛，几人将。锦袍花蹙银麒麟，白牌封剑真将军。生手已易袁应泰，掣肘更来王化贞。臣罪当诛血一缕，不死封疆死门户。臣心可剖疏千言，不任经臣任枢部。东厂罗织贤与良。邦国殄瘁人先亡。中原从此遂破裂，九边传首祸最烈。九边风雪黄云高，魂兮归来何处招。痛吟性气先生集，江头松竹寒萧萧。《题麻姑仙人小影二首 其一》清代·缪重熙—仙阙高依碧落中，往来跨鹤驭长空。游天戏海浑无定，斜絜神芦半露红。《句 其五十四》宋代·释惠崇—落潮鸣下岸，飞雪暗中峰。《题孔阳宗侯依隐亭二首 其二》明代·欧必元—朱邸王侯宅，青门处士家。笔床供翰墨，手泽识瑶华。昼卧宜疏雨，窗閒爱晚霞。淮南有鸿宾，不川羡丹砂。《春日楼上二首 其二》宋代·刘敞—跃鱼依暖景，归雁逐轻风。隔水麦苗绿，入檐花萼红。郊原共郁郁，云日故融融。醉眼伤千里，非关江上风。《台阳笔记题词 其二》清代·袁洁—四十年来说宦游，奇情异彩任探搜。眉山风骨庐陵韵，尽在先生笔底收。《舟次富春》近代·杨贻谋—征帆斜挂雨余天，汀草洲芦断复连。人语疏灯村背水，江飞孤鹜月如烟。藜蒿味淡还强饭，书剑装成待熟眠。料得兰闺莲漏永，行程暗卜绮窗前。《梅花十绝追和张文潜韵》宋代·王之道—竹外山前见嫩黄，水沉清渍雪肌香。应嫌桃李风姿俗，故作寻常淡淡妆。《杂著》元代·元遗山—昨日东周今日秦，咸阳烟火洛阳尘；百年蚁穴蜂衙里，笑煞昆仑顶上人。《登證明观》宋代·释子明—欲凭双虎说家风，透顶清泉到处通。已觉心源无望碍，何须更上證明峰。《甘霖应祷》明代·梁槐—朱夏骄阳烈未开，神龙何处起风雷。阶前忽睹商羊舞，天外俄惊石燕回。夹岸荷花枝著绿，两歧秋麦穗重胎。霏霏优渥如珠玉，却羡神工遍九垓。《拟汉郊祀歌十九首 其八 天地》明代·胡应麟—维天维地，协尊并巨。嘏余一人，六合和豫。皇皇斋宫，穆与神通。臣邻景从，肃肃雍雍。报圜丘兮祀后土。千童罗列讴且舞。曳击笙镛鸣琳球。神如有知俨来游。大小诸秩，咸敬厥职。整齐服章，骏奔翼翼。群公秉德，毋怠毋忽。大君恭默，式于列辟。降天神兮下地祗。朱雀为驾苍龙旗。勾陈前导屏翳驰。长剑幼艾纷陆离。流商刻羽歌咸池。神飙击毂河宿移。箫韶九成凤来仪。皇人万寿登维祺。《雄州陈司理考绩》明代·卢龙云—几度梅花对法曹，岭头春雪唱逾高。朗陵聚后星为福，肺石清来目屡蒿。侍从频年虚召对，平反今日正书劳。趋朝便拟看花去，为问玄都观里桃。《醉歌行》元代·胡天游—醉中豪气如长虹，走上高楼叫天公。问天开辟今几年？有此日月何因缘？月者阴之魄，日者阳之精。阴阳果何物，产此团团形。一如白玉盘，一似黄金钲。得非冶铸出，无乃磨琢成。茫茫太古初，二气才胚胎。金乌从何出？玉兔从何来？扶桑谁人种？桂树何年栽？东升何所自？西没从何游？胡为天地间，奔走不暂休。但见朝朝暮暮无定辀，但见波波汲汲如奔邮。催得黄童变白叟，催得华屋成荒丘。催得秦王汉楚忽抔土，催得黄河碧海无纤流。我有如渑酒，劝天饮一石。愿天垂长绳，系此乌兔翼。一悬天之南，一挂天之北。安然不动照万国，无冬无夏无旦夕。百年三万六千作一刻，尽使世人老不得。《鹊桥仙（立秋后一夕）》宋代·张鎡—暑云犹在，澄空欲变，入夜徘徊庭际。新秋知是昨宵来，爱残月、纤纤西坠。《寄题成都张宰压云楼二绝》宋代·洪咨夔—气如轲也生於义，道似参乎任以仁。乾盖坤舆犹塞破，何难压倒玉嶙峋。《赠兰室居士袁省掾》元代·张羽—弃官归去学寻真，有道何愁白发新。湖上寻春灵寿杖，松间对客华阳巾。佛书谩写缘修静，丹药频丸为施人。自愧后生无所事，也辞冠盖乞闲身。《送顾槩》明代·王立道—逢君未徂暑，别去又重阳。一官新拜命，廿里古封疆。水落舟樯远，天清驿树长。东昌本畿辅，指日见辉光。《西域和王君玉诗二十首 其十二》元代·耶律楚材—得得清欢乐自然，不辞去国客程千。翻腾旧案因君玉，唱和新诗有景贤。每遇开樽邀素月，常因盥手掬寒泉。衰翁自揣何多幸，未死中间乐此玄。《泳山屐》宋代·赵湘—鸟道人分去，同行只有筇。过桥泉照齿，穿竹藓留踪。夜阁吟登月，秋山醉挂松。自窥还忆谢，会著在诸峰。《立春内中帖子词·皇帝阁》宋代·王珪—丹门瑞雾紫濛濛，日到蓬莱正殿东。只看御炉香欲起，佩环齐响半天中。《约季野九日登云黄不果季野有诗因次韵》宋代·喻良能—青山如候虫，可赏不可恋。胡为谢康乐，游览乃欲遍。纵登最高顶，过眼犹掣电。何如菊花天，周绕篱落畔。对面黄云峰，未妨篱下见。相携凌紫霞，更约东风便。《章茀云有伤逝四首和以绝句而推广之十二首 其二 缪少修楷》清代·曹家达—儆季传人未可诬，平居抱璞只如愚。剧怜天靳童乌寿，多少楹书属贩夫。《送汤子敬之宁都并柬王太守姜炼师》明代·刘崧—此日闻君事远征，还从瑶岭上金精。百千万叠晚山出，三十六湾春水生。龙去石潭黄竹暗，鸟啼仙洞菊花晴。定陪五马题诗去，凭报山人载酒行。《减兰　三月二十四 其三》当代·卢青山—杜鹃如此，泻满全山红欲紫。两度同君，世世回思不老魂。当峰谁啸？忽觉江湖年尚少。旧事如烟，便使如烟亦固然。《寄喻叔奇丈二首 其一》宋代·赵蕃—不见喻工部，经今两暮春。遥知磬湖上，不减浣花滨。佳句能名世，浮云岂绊身。为贪烟雨胜，聊复驾朱轮。《和檗坞四丈杂感诗 其三》清代·王铁珊—海东关白本无名，沈石天教拔汉旌。浪语似闻陶李子，大星更落武昌城。苍黄榆荚飞春雨，赤白花园筑帝京。稽首湘川老渔父，刺船须我踏莎行。《颂古 其三十一》宋代·释道颜—平生侍奉老师，全无些子气息。佛法妙性天机，一字教他不得。《次韵仇仁近用韵见示五首》宋代·方回—治任犹近旦中觿，旅次今移日至圭。恶况味逢佳节序，懒情怀怯好诗题。向来守黑元知白，几辈平东复镇西。定是仇仙知此意。卜邻端欲共花溪。《丁忠训妻与女同下火》宋代·释怀深—二十馀年寄此间，盖芜尘土翳朱颜。今朝子母应相贺，且喜春来返故关。《同杨仲礼和袁集贤上都诗十首 其六》元代·柳贯—幄殿层云障，辕门积雪峰。奇鹰皆戴角，御马尽飞龙。瀚海将临幸，云亭望陟封。青丘大羽猎，有事待玄冬。《放心闲 返老还童》元代·王吉昌—地水火风。装成四大，到头衰老成空。死生蝉脱，凭据妙用修崇。合天地、推移真造，阴阳运、匹配雌雄。神胎剖判，氤氲圣体，轻健还童。养就如如，玄皇消息，匠至虚、法像灵通。密藏浩气，廓变化，体无穷。恣?赫、元初模样，跨鸾鹤、笑傲天宫。纵横自在，显超凡入圣，千古清《拟洪武宫词十二首 其九》明代·黄省曾—清萱到处碧鬖鬖，兴庆宫前色倍含。借问皇家何种此，太平天子要宜男。《赠篆刻朱生盛》元代·郑元祐—子刻印如刻秋涛，转摺变化手纵操。螭扁神凝李斯篆，肯綮妙悟庖丁刀。汉章旧制蟠龟钮，魏武新书閟虎韬。太史周南纵留滞，剑文仍欲洗金膏。《缘识 其三十三》宋代·赵炅—世间何所益，乐善有馨香。贵贱虽差等，非违定不祥。春台宜胜地，花木收严霜。求取立身行，恒持但久长。《初归童古佣过访》明代·沈守正—落魄归来拟闭门，不堪下马正逢君。英雄老眼摩相看，冷暖交情叹莫论。愁重自伤增短发，话长偏觉易黄昏。廿年旧事真如昨，尚记挑灯细定文。《游湖归晚》宋代·朱淑真—恋恋西湖景，山头带夕阳。归禽翻竹露，落果响芹塘。叶倚风中静，鱼游水底凉。半亭明月色，荷气恼人香。《草色》清代·弘历—盘中草色日芊绵，露气烟光映砌鲜。莫怪人间春尚早，桃花源里是先天。《弹琴峡》元代·陈孚—月作金徽风作弦，清声岂待指中传。伯牙别有高山调，写在疏松乱石边。《岁暮送舍人》唐代·武元衡—边城岁暮望乡关，身逐戎旌未得还。《庐山歌》明代·李时行—匡庐之山何峛崺，洪崖奔壑凌空起。灵源万古自天成，福地纡盘三百里。群峰岧峣近日边，元宫下与十洲连。猿梯鸟道不可度，仰攀绝顶空云烟。虎溪斜接朱霞岛，更向云端寻五老。碧草攒生不记年，琪华半落无人扫。碧草琪华处处逢，祥烟时绕香炉峰。石镜光中回日月，锦屏影里出芙蓉。逶迤瀑布飞寒玉，窈窕阴崖藏石屋。閒随野客采青芝，静对仙人调白鹿。万丈飞虹跨石潭，天池龙去水流丹。九江风雨凝朝霭，七泽波涛起暮寒。竹林梵宇知何处，空华自映娑罗树。神僧飞锡人不闻，惟有仙禽自来去。登临回首值新秋，自爱名山览胜游。此去会应逢石髓，重来沐鹤住丹邱。《观孔雀屏》清代·郑用锡—天地有至文，精华无终秘。下及鸾凤姿，振采昭奇瑞。吉光片羽珍，雄雉翚飞异。罗浮五色蝶，更复献其媚。曷若孔家禽，锦簇娱人意。托产自炎方，离明九德萃。云海任行藏，丛篁寻位置。鸣向上下风，配以雌雄队。三年毛羽丰，莫漫轻相弃。胡为牢笼中，局促相拘系？饮啄即常充，逍遥若无地。讵知久便忘，驯习袪骄恣。有时遇晴笼，亦自鸣得志；矗立云母屏，展开画翣翅；金碧逞辉煌，一幅丹青绘。渐摇淅淅声，疑是骤风至。顾盼颇自雄，岂徒门户珥。纵未九苞齐，亦足居其次。《游严真观支机石而壁有记古鼎丹》宋代·喻汝砺—古木共幽意，长廊亦晏如。于焉咏逍遥，且复散衣裾。尘虑飒已空，道心颇闳舒。不知度世人，去此岁几徂。云何有丹砂，尚尔留庭隅。支机亦悠哉，谁复订有无。我知此公意，慨彼元鼎初。继之五凤问，斯民毙刀锯。聊欲谢世网，欻以道自娱。抱独理自会，旷怀遗所拘。初匪逃世人，而世自我疏。含默念斯人，起我忧患馀。《菩萨鬘·前题》清代·叶恭绰—青松翠竹原无相。溪声山色光明藏。似有六朝僧。山中唤不应。一花留半偈。纸上何言说。待得石能言。三生舌好扪。《浣溪沙 其七》当代·赵文漪—容易浓香近酒卮。不辞红泪滴罗衣。早梅花发去年枝。宝镜尘筝春尽后，雕梁画槛燕来时。杨丝轻织缕金垂。《重叠金 壬午夏送岷儿入都秋试，至窦店遇雨二首 其一》清代·左锡嘉—一鞭斜指西风雨。湿烟浓锁村边树。茅店都卸征鞍。草虫惊乍寒。鸟歌泥滑滑。山翠浓如抹。远道思绵绵。长安何处边。《答客《劝止吟》诗》清代·李宪噩—自于人事远，僻性日深沈。岂敢厌时宠？其如乖众心。澹中成独赏，尘外或知音。重感相期意，尊前《劝止吟》。《夜坐怀都城》宋代·项安世—霏霏寒露湿樯竿，耿耿明星动玉湾。夜久暗尘无一点，心闲远念忽相关。天街月色中秋近，海岸涛头数日间。正是钱塘好时节，只愁风雨自阑珊。《次韵永仁见赠》宋代·释道潜—怜君泣血依坟墓，虽设衡门不妄开。盈几贝多翻百遍，同龛弥勒礼千回。夜寒幽鸟窥香火，岁暮邻僧数往来。何日为余重扫榻，卧听松韵落清哀。《看舞诗》南北朝·庾信—鸾回不假学。凤举自相关。到嫌衫袖广。恒长碍举鬟。《孟冬十六日偶病不及赴李前川宴会强成小诗呈笑》明代·区越—心何役役步何迟，南望前川有所思。诸老开樽应念我，几回推枕未成诗。霜团野菊初开朵，春上江梅最老枝。冬景可人收不尽，老夫虽病亦能知。《咏酒二首》唐代·汪遵—九酝松醪一曲歌，本图闲放养天和。《摘得新 幽思》清代·丁澎—湘女琴。弦弦一片心。却被风吹去，在花阴。思君多少花间泪，看罗衾。《别张袁州五首》宋代·彭龟年—平生学不力，莫移资禀偏。疏愚寡周防，戆直绌巧谝。出身仕官府，何幸依仁贤。朴樕本无庸，刻画几成妍。江湖政浩荡，云汉难攀缘。何以慰我思，一语当韦弦。《念奴娇·洞庭春晚》宋代·辛弃疾—洞庭春晚，旧传恐是，人间尤物。收拾瑶池倾国艳，来向朱栏一壁。透户龙香，隔帘莺语，料得肌如雪。月妖真态，是谁教避人杰。酒罢归对寒窗，相留昨夜，应是梅花发。赋了高唐犹想像，不管孤灯明灭。半面难期，多情易感，愁点星星发。绕梁声在，为伊忘味三月。《观绳妓作》清代·严允肇—长绳罥竿高百尺，杨花雪落城南陌。美人冉冉化行云，细縠轻纨望空掷。冶袖双开舒锦臂，婆娑往来若平地。盘中小试飞燕舞，楼上惊看绿珠坠。回眸顾盼无限情，空里忽闻环佩声。天风吹入碧云去，始觉仙骨珊珊轻。轻躯上下无断续，舞罢腰肢新结束。燕钗堕地悄无声，背立当窗鬓云绿。抱得秦筝写春怨，歌唇宛转《吴趋曲》。吴歌楚舞绝可怜，谁家笑掷珊瑚鞭？《补蜀汉铙歌十二首 其二 顾隆中》明代·胡应麟—顾隆中，一顾再顾三顾何从容。千秋载睹明扬风。君臣契合鱼水同。莘野币交汤匪躬。渭川一见罗非熊。何如三顾勤隆中。惜哉炎烬嘘残虹。创业未半中道终。三分鼎足宁称雄。《中秋后一日偕顶笪僧游蒲涧》明代·陈嵩—飞泉百尺醉琮琤，二十四涧涧涧鸣。涧边流出蒲花馨，尘缨未濯心先清。石欹路滑足凌兢，铁柱杖点铿有声。过桥野色纷青萦，两崖路绝半亩平。断碑横路苔斑青，碧虚旧观空留名。摩挲老眼看碑铭，十字剥落一字明。长风十里吹松笙，白云黄鹤相送迎。依稀远揖安期生，羽衣翛翛虚步轻。回头顾问同游僧，向来亦见此客曾。十问十笑十不应，飗飕顶笪影鬅鬙。别我向山我向城，欲驻不驻行未行。凭语空山老惠能，千年重访辽东丁。《除夜符离旅舍 其一》明代·凌义渠—姻友同兹地，有怀各自持。荒陂一饭涩，馀俗隔江疑。所赖歌吹杳，稍怜杯酒迟。客程应未半，华发已丝丝。《晚次方山精舍却寄张荐员外》唐代·窦常—楚腊还无雪，江春又足风。马羸三径外，人病四愁中。《送钱秀才兄弟应试》明代·郭谏臣—吴越神明胄，相看尽白眉。共乘木兰舫，期折桂花枝。乡国凝眸处，都门燕喜时。君家兄与弟，静听鹿鸣诗。《冬日与子乾惟鉴兄弟游泰泉访鹤舒台》明代·黄佐—天池集南翼，帝车回北衡。芳草寒未歇，潦川澹犹清。晏阴日夕起，郁抱何由平。溯风肃徂轸，陟云延友生。周遭度玄渚，纡徐搴落英。晨霞散馀绚，倏忽淩虚明。虬松移翠葆，虹涧流金声。辕马何萧萧，谷鸟亦嘤嘤。蕴真效龙蠖，抚化忘将迎。隆墀一永叹，远壑浩自盈。缅惟辽海鹤，载彼瑶台笙。邈矣安期子，乃垂千载名。《九日同丁君任茂才山阁坐雨》清代·安璜—邂逅仍佳节，携尊坐素秋。鸟投霜后树，人上雨中楼。胜气凭湖海，雄文望斗牛。相看慷慨甚，含笑脱吴钩。《送沈驹甫》宋代·韩元吉—官曹邂逅得情亲，一赋松斋遂绝尘。天禄校书元有路，甘泉第颂可无人。江山兴味不知老，芋栗生涯未觉贫。我欲邀君寺南住，春风聊与杏花邻。《此君室》宋代·方岳—匪书谁与稽，匪行谁与居。以书造竹所，俯仰千载余。《山居十首 其七》明代·释函是—有客篮舆破早霜，寻僧访道意偏长。逢人但问葛洪子，觌面难酬粉署郎。衰柳几时曾浅碧，寒花今日且深黄。青山白水看容易，猿叫阴风送夕阳。《凯歌四首 其一》明代·王称—大将南征讨不庭，节旄万里耀威灵。辕门五夜狼星堕，直挽天河洗甲兵。《登尧峰寺》明代·黄淳耀—石坛幡影落，一径入尧峰。竹暗云生壁，沙虚水应舂。鹤听林外梵，猿赴食时钟。风雨天南黑，阴崖有伏龙。《阳朔纪游同徐友村张谷雏 其六》近代·李洸—沦漪清见底，人语搅秋烟。岩影坠千嶂，滩声飞百泉。九阍兵气满，孤枕旅魂牵。为问荆园月，何时得共圆。《玉台体十二首 其十一》唐代·权德舆—莺啼兰已红，见出凤城东。粉汗宜斜日，衣香逐上风。情来不自觉，暗驻五花骢。《登小金山和东坡韵》明代·方肯堂—金山石碣今传古，绿水青峰去复来。千载清流流不尽，江风松月自高台。《寄陈国镇五绝 其四》宋代·欧阳澈—鳌头帘捲溪山秀，麈尾风生议论清。解榻何时同一笑，密云旋煮破馀酲。《题林氏学海楼》宋代·徐玑—长江欲趋海，日夜不肯休。终然至海后，大小同一流。君家学海名，旧着江上楼。取义诚在斯，终始志欲侔。云门接沧波，碧玉浩远游。一瞬便可得，垂则良易求。兹道无小成，勉矣归藏修。《柬云松惠宿翁源》元代·蓝仁—路入仙岩更向西，松林茅屋拟同栖。一尊风月谋今夕，邀得閒云晚度溪。《题郭仲常宛在堂》明代·谢宗鍹—苍寒一带岛为居，清泚环湾集小渠。潮响暗通廊宛转，花枝争拂槛扶疏。难为怀在秋冬际，最赏心当月露馀。百尺楼头堪独卧，白云閒护满床书。《题愚溪堂》宋代·徐照—水流深见底，不是此溪愚。谪宦休嗟命，乡人为读书。文章传海裔，屋室在州图。儒者凡经此，须来看所居。《书穫堂》近代·沙曾达—书田收穫溯渊源，堂搆相承缪氏尊。湖石菱池臻妙景，养疴适性古风敦。《松斋秋咏吹黄存之韵七首》宋代·裘万顷—牵牛引蔓上东篱，气肃清商雨过时。人意若随天意好，秋光又到菊花枝。《战城南》唐代·汪遵—风沙刮地塞云愁，平旦交锋晚未休。《舟居酬杨大和别驾自秋官左迁》明代·符锡—离颜渐喜破官河，那问潮阳路几何。宝剑动随妖气遁，屏车远载月明多。海田入夏先收稻，粤水凌秋不败荷。圣主若为无意在，要将芒刃试朝歌。《咏史 其二》清代·沈尹默—尧鹤犹能语岁寒，九华新殿聚衣冠。灵光五畤开三辅，雪色平阳接上兰。已见扫门除内史，几闻襆被出郎官。天关荡荡天衢阔，细马高车著意看。《上滩行》明代·沈明臣—新安新定江水连，三百六十滩在天。新都缥缈高若悬，上滩三老分青钱。雇值百丈牵紫烟，狼牙虎锯刀剑全。巨者利齿小亦拳，雪浪溅人雷迸船。篙师著篙篙欲千，一尺一步寸莫前。白日欲黑眼欲穿，啼猿断壁闻哀弦。谁家独住青嶂边，十月花开红可怜，一声鸡叫层云巅。《古田女 其二》宋代·陈普—北人见飓风，掀簸嗟真差。君子逢不若，白昼成黑夜。日月同一天，宁复殊次舍。礼义无华夷，悦心悉如蔗。披沙欲出金，恶莠为害稼。朝歌与胜母，贤者同回驾。中为去偏倚，庸但无怪讶。安敢亢亢方，却无伈伈下。礼不虑咈违，义不恤怒骂。恭惟秦汉前，礼乐止河华。七闽底处所，目不睹韶夏。食才美马甲，衣仅知压柘。应无雁币聘，宁识枣脩嫁。历汉晋至唐，谈口无可藉。令孜与思勖，畏作貂珰霸。第从常衮来，始识不逆诈。珠玉满面前，犹或迷光价。一二百年来，骅骝渐知跨。述古与介夫，各有诗书暇。晦翁黄勉斋，遂以教天下。昔时蛮隶国，今作齐鲁化。沂风蔼莫春，弦诵殷长夏。蹡蹡多规行，穆穆亲衡迓。方知地无偏，又喜才不借。独馀男女俗，缺漏留微罅。未能秣驹汉，颇碍雪驴灞。有心即知礼，有口皆思炙。男女既冠笄，屋宇仍台榭。朝夕晓凊温，春秋能社蜡。溱洧秉蕳游，此日何可假。礼自标枝来，心无倾盖乍。风流与衣冠，犹当轶王谢。田渔非女事，诗以告里社。《辰玉应试留都赋此赠之兼赠孟孺 其四》明代·王世贞—徐卿子同好，翩翩厉风翼。今日双南金，他时契与稷。毋轻露宵光，世眼易为白。《代谒张别驾》宋代·姚勉—入境欢声听野农，题舆今有曲江公。官居寒露清冰里，人在光风霁月中。席有新诗吟客满，案无滞牍讼庭空。只愁骥足难淹久，行捧丝纶入汉宫。《颍州和永叔》宋代·刘攽—羁鸟能择木，游鱼知赴渊。飞沈岂异志，行止私自怜。玩世本无术，辟人庸得贤。卜居幸乐国，负郭依良田。心与地俱远，我徒共熙然。生涯亦何有，聊以忘吾年。《别四皓庙》宋代·王禹称—明朝欲别采芝翁，吟绕阶前苦竹丛。贬谪入山非美退，此中争敢逐冥鸿。《题考亭书院手桧》明代·郑潜—先生自植庭前树，今日人看手泽存。元气敷荣关造化，孙枝繁衍荫丘园。四时不改风烟色，千载犹承雨露恩。更喜天香满书屋，远将孔桧与同论。《梁芷林方伯仿禹鸿胪卜居图》清代·张允垂—江南烟雨春波绿，琅玕万个鸣寒玉。水边篱落三两家，幽居往往成空谷。那识此身落画图，喜公宦迹来三吴。斯文雄奇扶大雅，余韵潇洒摹鸿胪。韩苏当年富述作，摅怀各有归田约。纵教勋业炳丹青，肯以簪裾凭束缚。溯昔曾陪豹尾班，征鞍共跨恣盘桓。天风吹公上绝顶，忆我诗句渺云端。披图恍惬渔樵趣，即今容我溪山住。凌烟画就卸朝衫，武彝九曲深林处。《百字令》清代·黄燮清—珠还无恙，记当年曾伴，绣栊琴柱。铜马烽烟销不得，翻借雷霆陶铸。火烈生前，灰寒劫后，故剑终归主。萦回心篆，此香不灭千古。堪叹玉树飘零，金莲狼藉，一例成尘土。铁瓮犹焦完壁在，中有精灵呵护。梦去难寻，魂招可返，往事真云雾。蘅芜重爇，珊珊应见微步。《浣溪沙》近代·喻蘅—灿灿秦淮夜市嚣。岁寒橐笔寄歌寮。画残金粉可怜宵。十里冰衢犹跣足，一杯温酒祛寒潮。师门风雪泪潇潇。《赠刘梦芙二首 其二》当代·陈永正—大别山前望，千峰势欲东。斑斑深雨雾，落落出芙蓉。绝顶原无径，诗心只在空。负才知有待，心事付春风。《懊恼词三首 其二》清代·林朝崧—泠然半夜御天风，处女胡为脱兔同？银汉红墙空阻隔，淮流楚水暗交通。井边玉虎牵丝惯，树里金蝉蜕壳工。斗酒御沟悭一面，两情决绝太匆匆。《 满江红 题画寿总宪龚芝麓 白门感旧》明代·吴伟业—松栝淩寒，挂钟阜、玉龙千尺。记那日、永嘉南渡，蒋陵萧瑟。群帝翱翔骑白凤，江山缟素觚棱碧。躧麻鞋、血泪洒冰天，新亭客。云雾锁，台城戟。风雨送，昭丘柏。把梁园宋寝，烧残赤壁。破衲重游山寺冷，天边万点寒鸦黑。羡渔翁、沽酒一蓑归，扁舟笛。《扬州怀古十六首 其十五》清代·何震彝—掘来古镜字模糊，秋雨雷塘宿草枯。拂拭菱华长太息，君王曾照好头颅。《野犬行》宋代·刘宰—野有犬，林有鸟。犬饿得食声咿鸣，鸟驱不去尾毕逋。田舍无烟人迹疏，我欲言之涕泪俱。村南村北衢路隅，妻唤不省哭者夫，父气欲绝孤儿扶。夜半夫死儿亦殂，尸横路隅一缕无。鸟啄眼，犬衔须，身上那有全肌肤。叫呼伍伯烦里闾，浅上元不盖头颅。过者且勿叹，闻者且莫吁。生必有死数莫逾，饥冻而死非幸欤。君不见荒祠之中荆棘里，脔割不知谁氏子。苍天苍天叫不闻，应羡道旁饥冻死。《辛酉寒食苦雨 其一》明代·张萱—弥月已苦雨，今朝仍禁烟。一蛇歌独处，黑蜧跃重渊。旧火忽以改，冷灰何用然。艳阳觉虚掷，遮莫菜花妍。《过虎北口》宋代·韩琦—东西层巘郁嵯峨，关口才容数骑过。天意本将南北限，即今天意又如何。《鹧鸪天·台北黄清源词长以鹧鸪天十阕寄示，读后和作》近代·田遨—聚散匆匆又几秋。常从玉照见风流。淡江买宅堪娱老，故土编书聊解愁。缘种种，梦悠悠。最关心处是神州。何当两岸通航日，共醉江南话旧游。《过高邮吊秦少游》明代·陈履—不知淮海上，今古几词人。一赋黄楼胜，千秋白璧新。高才空磊落，末路转酸辛。异代悲埋玉，临风涕泗频。《夏夜宿水馆》宋代·白玉蟾—松脂明灭已更寒，蛙市无声万籁沉。千里清风孤馆梦，一轮明月故人心。欲眠还醒推籐枕，骤热仍寒弄楮衾。搔首起来顾清影，断烟低锁荻花林。《钱员外施药济人远近风动作诗戏赠》明代·孙一元—济世韩康伯，辞官陶隐居。花前开药裹，月下检方书。道骨时应长，尘缘渐破除。高风动城郭，人迹满门闾。《大风》清代·施补华—黄云天半波涛涌，惊飙震荡阴山动。酒泉城外军声喧，千帐忽作胡蝶翻。筚篥乌乌吹不起，硬雨著人攒万矢。辕门老卒曾出关，诸君未见边风颠。君不见，瀚海茫茫沙怒卷，人马吹空似蓬转。《皇帝上平上皇帝寿乐曲·群臣酒三行竝用正安》宋代·崔敦诗—缥缈殿中央，红云捧紫皇。香风飘彩仗，仙露滴霞觞。乐度仪凰曲，恩流振鹭行。万年天下养，宝祚享灵长。《沁园春（寿朱漕·正月初八）》宋代·赵福元—斗柄御寅，序启苍涂，气转洪钧。正乾坤交泰，圣贤相遇，风生虎啸，雾滃龙兴。华渚流虹，璇枢绕电，期迈三朝嵩降申。真希有，庆吾皇万岁，重臣千春。《题子乔《载鹤游玉清宫图》》清代·李宪噩—邱子炼丹处，石门松树边。独来还对鹤，相视或疑仙。久立看残碣，高鸣入远天。何人惜孤兴？复为画图传。《张孝廉大来以诗翰从叶明府见贻赋荅》明代·胡应麟—稷下论心兴未遐，风尘回首隔天涯。迷花有客栖三洞，采药何人卧九华。箧秘龙韬光射斗，书传凫舄气凌霞。同声咫尺仙郎在，一棹能无向若耶。《钱元抑春日过访用文内翰韵 其三》明代·邵宝—中年笔砚未曾荒，新稿相将满旧堂。湖上行人时指点，钱家村是郑公乡。《追和牙坡喜雪用王觌韵》宋代·王之道—长安一夜雪，酒价涌朝市。何人独耐寒，翛然立庭砌。盈盈竹间梅，靓妆欲谁媚。冰肌与玉骨，似不胜风袂。丰年贵三日，麟凤敢称瑞。要令舆论协，庶遂我心慰。春回在朝夕，枯荄动和气。尤怜麦盖锦，秀发功必倍。忧葵亦何为，度日同度岁。不如拥百城，陶然六经醉。《又二首》宋代·刘克庄—难与拘儒论，无方即大方。洞然皆我闼，隅竟在何乡。惠说犹为寡，聃书不可量。莫知崖内外，乌睹道藩傍。血战蛮争角，狂行士望洋。区区胶小见，肝胆画封疆。《食枣有感二首 其一》宋代·岳珂—百果随时效岁功，枣槃亦复荐年丰。柔柯低带随风绿，纂实骈随映日红。闻说桃梨堪絜大，颇怀齐鲁久为戎。忧时把玩还惊叹，莫咏豳风咏北风。《西畴二首 其二 梅花陇》明代·龚诩—垄上梅花开百株，岁寒诗酒足清娱。不知风雪溪桥路，近有何人跨蹇驴。《宿滩头坪》近代·黄假我—夜深寒雨响秋蛙，一二三声在水洼。况复阵鸿飞过去，梦回枕上忆蒹葭。《留别直院莫子斋少卿》宋代·喻良能—郁郁千丈松，植根在崇冈。清阴亘十亩，直干凌穹苍。好风一披拂，声韵谐宫商。古来成大厦，此物宜栋梁。不待岁月久，共看柱明堂。微木有石楠，枯崖饱风霜。三百甲子馀，围才拱把强。大楹分难充，一桷庶可当。傥容附松末，虽晚庸何伤。《偶见》明代·刘崧—槐树阴阴雨满池，晚风滟滟绿生漪。槎头出水才三尺，便有蜻蜓立许时。《退院诗十四首 其十三》明代·释函是—谩说林泉寄一枝，无心犹恐懒成痴。初终后夜绕栏处，春夏秋山坐石时。溪鹤伺鱼人不觉，山云到树鸟先知。记得往年争洞济，涅槃城里竖旌旗。《舟过兰溪望富阳》明代·何其伟—目极峰峦海上浮，挂帆天际踏歌游。严陵踪迹知何处，富邑山河入望收。水廓民氓沾恺泽，沧江士庶饮清流。观风问俗邮签至，帝德恩洪遍九州。《辽宫词 其三》清代·赵士哲—身似风前旅雁孤，夜来犹自梦宣呼。受降城上如霜月，照见行营宝帐无。《思佳客 吴中作和绣谷》清代·厉鹗—窄窄纹窗小小舟，空波一片漾难收。满天细雨曾成梦，压水凉阴半倚楼。深玉盏，暖香篝。夹纱衣薄不曾秋。吴中旧事君知否，晚泊荷花为洗头。《要塞司令谢洁群先生慕韩四旬华诞，诗以祝之八首 其一》清代·祝廷华—辟社迎宾赋大风，将军下马气如虹。长江要塞安危责，天以全权畀我公。《春夕寓兴》唐代·刘兼—忘忧何必在庭萱，是事悠悠竟可宽。酒病未能辞锦里，《东洲二首》明代·区宇均—融香一尺云，煖玉三竿渚。不知濯锦波，唤作桃花雨。《员林道中》清代·陈锡金—骚坛待斗新旗鼓，驿路相随旧剑琴。汽笛一声天欲暝，菊花香里下员林。《菩萨蛮·飘蓬只逐惊飙转》清代·纳兰性德—飘蓬只逐惊飙转，行人过尽烟光远。立马认河流，茂陵风雨秋。寂寥行殿索，梵呗琉璃火。塞雁与宫鸦，山深日易斜。《沈大匡先生华山草堂》清代·厉鹗—心迹竟沈沦，空山閟古春。亭留唐野史，名在宋逋臣。破壁全题字，双松一作薪。惟应千载上，愧煞瘦腰人。《上俞许二判官》唐代·贯休—近抛蓑笠者，急善遇休明。未省亲宗伯，焉能识正声。《杂诗》明代·陆深—苦乏山林资，来此朝市游。日月不相待，华发变清秋。晞心中道获，懔怀末路忧。浮阴隐层城，轻冰结洪流。孤语冀冥契，同逝匪良谋。缅惭南征鸿，岂曰道里悠。《题怀达楼》宋代·李曾伯—心远目难尽，境须诗与论。风樯谁客艇，烟树某家村。野草春千古，江天月一痕。旧时方册事，一笑付方樽。《莫春阻风黄梅界同杨海门监军段明宇游击涯上散步 其一》明代·梁朝钟—逆风三日百里，系缆洲边日隤。借问路人何处，江州对面黄梅。《寓武进呈二教陈孟广先辈》明代·林廷选—鹏抟早击海门秋，偶失东隅志未休。倾盖满斟燕市酒，之官同买潞河舟。江山得句时赓唱，雪水烹茶日献酬。此别悠悠已三载，相逢不觉话绸缪。《寄孟昉郎中》元代·张昱—孟子能文自老成，早于国语亦留情。省中醉墨题犹在，阙下新知谁与行？纨扇晚凉诗自写，翠鬟情重酒同倾。接舆莫更闲歌凤，只可佯狂了此生。《颂古三十八首》宋代·释慧方—异类中行得自由，须知千圣亦难收。和光日照溪山晓，笑指乾坤那一头。《寄裕之二首 其二·金朝》赵元—老懒愚轩百不能，饱谙人意冷于冰。清狂旧日耽诗客，灰朽而今有发僧。梦裹纸衾三丈日，话延雪屋一龛灯。新开一径通兰若，斩尽清凉旧葛藤。《承平虚想 其二》近代·吴寿彭—已颓阳城绝凤俦，莫须昭代叹鳞游。假仁五霸威终熄，可意诸侯乐小休。现实当前都恶作，理知犹拟启精修。忧深列族将焉往，虚想此身得自由。《虞美人草》明代·徐熥—青草香魂是翠蛾，托根元属楚山河。年年野烧咸阳火，夜夜啼螀玉帐歌。恨血清霜凝处满，泪痕残雨滴时多。汉宫亦有如花貌，谁向春风化碧莎。《杂咏诗 其二》宋代·彭汝砺—朔风吹雪满天涯，寂寂朝云冷万家。试步城头望坊巷，玉枝无处认梅花。《谭比部出巡常州》明代·游朴—朱轓初驾晓风轻，五马如龙出汉京。露冕褰帷新受宠，云司簪笔旧知名。千家罨画行歌洽，一壑风烟坐啸清。闻说洮湖梧百尺，政城端听凤凰鸣。《梅雨兼句凉甚》近代·李释戡—曾闻夏浅胜春日，不道黄梅雨似秋。六月炎歊何许去，夜寒教检越绫裯。《望江南六十四阕 其二十》清代·高燮—山庐好，农事试秧田。群鸭暖浮红掌逸，万蛙争闹绿衣翩。车水上平阡。《忆少年》明代·屈大均—青青芳草，青青杨柳，青青山色。愁人独如雪，为多情头白。镜里桃花曾太赤。更何时、玉颜如昔。春光可长驻，奈醇醪无力。《送退斋先生归武夷》宋代·林若存—大运何茫茫，海桑逝不留。武夷有乔木，虬枝尚相樛。自昔擢巍科，为今阐大猷。万里惮北上，三年喜南游。长身古衣冠，庙眉了双眸。虽与今人居，不与今人俦。和风颜子春，泰山邹孟秋，一双忧世泪，溅入银河流。相期入圣城，舍子谁当优。奈何弃我去，荦确归途修。我欲断中流，去棹何悠悠。我欲息天风。别袂何飕飕。明晨君已远，晚岁吾何求。恐无后会期，笑作来生谋。《送毅夫教授香港大学》清代·陈宝琛—交谊平生托纪群，晚丁阳九始知君。直庐簪笔犹如旧，从径壶餐亦已勤。累疏纳忠长在御，一尊忍泪到临分。海程五日便来往，不似囊琴别水云。《夜坐》宋代·陆游—山城意象自萧然，况是高斋作雪天。渐暗玉虫寒有烬，欲残金鸭暖无烟。衰容病後如添岁，遥夜冬来抵过年。安得龙绡三丈幅，为君试写白云篇。《铜雀妓》宋代·杨冠卿—分尽馀香空宝奁，罢临歌舞夜厌厌。清跸不传虚绣帐，洞房月在西陵上。玉殿尘埃闲御仗，翠眉忍上平台望。宫车一去不复还，画罗金缕尚斑斑。《示学人三十首 其二十七》明代·释函可—尘生在毫芒，人鬼莫能窥。勿谓此纤纤，郁勃闭阳辉。不见沧海流，其初涓滴微。《久不见竹堂篇辄以湘窣索之两诗继至因用其韵》宋代·袁燮—往时賸月换贝}喜亲标格，今日无因款话言。兀坐书斋饱蔬食，想公饮客厌熊蹯。《常祀皇地祗五首·隋代》佚名—物备百嘉，乐周八变。克诚是享，明德期焉。神鉴孔昭，蕃禧锡义。回驭飘然，邈不可见。《晓诣西坛候驾》明代·李梦阳—万宇沉沉晓漏催，九关鱼钥迟明开。阗阗鼓角空中起，片片炉烟雾里来。气结龙文随御帐，风传虎旅发仙台。叨从百辟观周典，不向秋风数汉才。《绍兴淳熙分命馆职定撰十七首 太宗位酌献用《德安》》宋代·郊庙朝会歌辞—受命溥将，勋高百王。寰宇大定，圣治平康。有严陟配，宗祀明堂。神保是格，申锡无疆。《文宣王及其弟子赞》宋代·宋高宗—文学之目，名重一时。为君子儒，作魏侯师。不要后礼，始可言诗。假盖小嫌，圣亦不疵。《送舅氏行》宋代·敖陶孙—迎面宾鸿去未多，揽祛官柳不胜拖。还家定笑扊扅曲，上水初听欸乃歌。浊酒过邻通问讯，青灯语夜惬平和。机云也有谋东日，可解沧浪理钓蓑。《次韵叶文范训导杂咏八首 其五 贺西涧主人祈雨有应》元代·陈镒—夏旱雨有数，聚巫还可求。今年忽大旱，疲民实煎忧。涧西隐君子，精诚达冥幽。沛然得甘霔，白水满田畴。持杯会邻里，共贺百谷秋。馆宾栝中彦，亦觉喜气浮。诗成远相寄，念我儒家流。我昔为冷官，一饭不易谋。只今愿年丰，买田归偃休。《次韵陈无己拟古》宋代·李彭—说桓佐宣项垂瘿，锐头将军风骨紧。病夫面带丘壑姿，白薤绿葵穷可忍。忠风辉映义骨香，苦事何须味方永。夜歌商颂出金石，猿啸寒柯挂参井。《比幸玉津园纵观春事适霁色可喜待制洪迈有诗》宋代·宋孝宗—春郊柔绿遍桑麻，小驻芳园览物华。应信吾心非暇逸，顿回晴意绝咨嗟。每思富庶将同乐，敢务游畋漫自夸。不似华清当日事，五家车骑烂如花。《长安有狭斜》明代·黎邦瑊—紫陌回曲径，挟毂碍朱轮。相逢繁华子，意气雅逡巡。转顾启重第，沉香薰绿茵。飞甍面帝阙，豪侈迈季伦。绮席陈簠簋，樽罍辉金银。两子登龙楼，一子作弄臣。簪琚照陆离，入户光仪新。诸妇襞云裘，丽冶鲜芳辰。长年肆康乐，促予附要津。方外殊阒寂，崄崎良可遵。无为歧路悲，世纲元埃尘。《偈 其三》宋代·释元祐—龟毛为箭，兔角为弓。那吒忿怒，射破虚空。虚空扑落，倾湫倒岳。墙壁瓦砾放光明，归依如来大圆觉。《宫词 其六十》宋代·周彦质—瑶津亭榭俯池塘，芬馥氤氲杂众芳。永昼和风一披拂，近城分得禁园香。《再赋风雨龙吟楼诗 其二》近代·徐震堮—松回溪上云，入我窗间岫。坐久日影移，饥鼠喧晴昼。岩居薇蕨荒，三年矧多又。一卷郊岛诗，旁人笑寒瘦。盍簪得石交，闻道吾已后。相忘寂寞滨，所安固无陋。幽寻蜡屐同，险韵尖叉斗。抱柱终不移，缨冠宁忘救。虚檐鳞甲飞，合眼风雨骤。百蛰会有苏，惊雷已其候。《呈贾青南鹾使 其一》明代·成鹫—搴帷到处识簪裾，童稚争迎贾父车。裕国折衷盐铁论，匡时原委治安书。吟僧节底由冲马，钓叟竿头许辨鱼。闻道欲来兴法社，清池栽藕待蓝舆。《句》唐代·张仲方—入门池色静，登阁雨声来。（见《三山志》）《许秋岩太守问耕图》清代·姚鼐—先生伏首诸生日，深耕疾耨惟研笔。先生彯缨登玉堂，铺棻垂颖皆文章。秉麾出作江东守，欣戚时时念农亩。阴雨膏惟恐后期，非种锄还去为莠。男儿起任天下事，问舍求田非所志。不恤四体昏作劳，固将九域蒙吾利。一朝回首望丘园，岁见成功惟树艺。君不见伏波将军不世才，中兴事业光云台。营军瘴雾沈鸢地，苦忆平生季弟哀。又不见北宋盛时君子达，韩范富欧同禁闼。偶闻鹎鵊数声啼，忽念陇头耕晓月。此图有士何美髯，丰玉饥谷兹身兼。系君节钺与华衮，那容短褐从腰镰。感事抚躬成一叹，写图非戏非为幻。无人得喻使君怀，官舍把图时自玩。我谓才难自古然，士如麟角偶一焉。教民树艺且一事，只今百务须旬宣。慷慨建树穷岁月，譬如穮蓘亦有年。志业精勤信诸己，淮退早暮从诸天。或图麟阁或归田，请君置此中情牵。周公未遂明农志，何况纷纷后世贤。《挽光禄李署正扈驾北狩死节》明代·王佐（汝学）—土木堆前日色黄，龙旗猎猎狩沙场。从容节义生前定，磊落声名死后香。遗恨千年随衮冕，故乡万里葬衣裳。宗盟地下谁相见，惟有南朝李侍郎。《韩张亭》宋代·戴复古—此地曾栖双凤凰，登高怀古北风凉。忠规万乘龙颜粲，谪过千山鸟道荒。百里隣居天作合，两贤名与日争光。几人缄口贪官职，身在朝廷志已忘。《再送不愚兄二首 其一》宋代·饶节—摇头摆尾赤梢鲤，当年一跃过龙门。诸方若要知来处，的的云门七代孙。《赠江夏黄文弼先生和韵二首 其一》明代·缪琏—神武门前早挂冠，争如先巳卧江干。竹窗酒醉春风暖，梅屋诗成夜月寒。尘榻久缘徐稚设，瑶琴长为子期弹。庸才欲结群英会，犹恐山樊杂蕙兰。《失调名》宋代·吴德远—过平康巷陌绮罗丛。赢得佳人，妙舞艳歌，争劝金锺。《题凤凰台》宋代·刘过—公子飘然有俊才，此台翻觉在尘埃。江淮浩渺洲渚没，凤鸟寂寥鸿雁来。时事不言惟拄笏，书生无用且衔杯。生平自厌胸中窄，万里霜天一日开。《柳（十一首）》唐代·孙鲂—茏葱二月初，青软自相纡。意态花犹少，风流木更无。《北游诗二十一首 其九 九日》明代·张元凯—孤舟何处逢佳节，淮有三洲半草莱。乡国弟兄鸿雁信，客途风雨菊花杯。空囊自觉长安远，明镜何须短鬓催。却忆故园年少事，壶觞戏马月中回。《对酒》唐代·韦庄—何用岩栖隐姓名，一壶春酎可忘形。《大雨》唐代·杜甫—西蜀冬不雪，春农尚嗷嗷。上天回哀眷，朱夏云郁陶。《晓春南苑应制》清代·张云翼—别殿春晴淑气归，晓钟双阙启金扉。彤云送暖垂青琐，白日凌寒转翠微。弱柳偏随仙仗发，疏梅久恋上林辉。应知圣泽深南亩，更喜年芳入帝畿。《芳草怨》宋代·谢翱—湘云离离沉晓月，疏麻夏死白水发。传芭楚女辞帐中，夜逐霓旌南过越。荆岑越峤殊百草，恨结柔丝香不老。红英捣盐实斧创，青子满地枝如扫。刺桐树朽猩猩在，佩杂芳蕤散秋海。乡来青凤食花去，瞻望灵均涕零雨。《游普向十首》宋代·陈造—虀盐未必劣僧蔬，尘里光阴易破除。他日摩肩霄汉上，却须此室与藏书。《故尚书懿敏王公挽词》宋代·文彦博—上台三品位非轻，秘殿论思职更清。频倚壮猷为屏翰，合从佥议秉钧衡。颓然处顺君无怛，恸矣怀贤我有情。不独九原埋宝玉，人琴从此绝遗声。《舞剑篇赠王叔廉》明代·李时行—王生倜傥人，自佩双神剑。拂衣舞低回，流光若驰电。吾闻此物出丰城，欧冶造自越王庭。紫气上干斗牛域，虬光夜夜腾太清。灵异化去已千载，两龙久卧延平海。问君何从复得之，龟文猬理曾无改。左挥错落七星垂，右指光芒霜雪飞。倖佞顾之心胆碎，百妖一触咸凄而。有时突作青龙阵，声响铿然奋兵刃。始知防身大有灵，横行自觉威名振。琉璃匣里暂埋光，时吐莲花绕座香。龙吟虎啸那能久，会当持此献君王。君不见纯钩湛卢昔在越，星流波溢称奇绝。一朝适楚登城麾，士卒俱迷野流血。祇今四海尚风尘，烦君早晚拂星文。除灾拯难多奇绩，万里封侯早致身。《七夕词》清代·缪公恩—星影潜移碧汉沈，露凉风净夜初深。年来不乞天孙巧，閒却朱丝七孔针。《江南曲》明代·欧大任—江南忆采莲，莲叶何田田。木兰为楫，文梓为船。刺船榜歌莲叶边，鸳鸯双飞遂不前。双飞双浴比颜色，唶我欲执何由得。回桡榄结双莲花，日暮江南望江北。《出塞/谒金门 夜梦一女子引扇求字，为书小阕》宋代·李石—花树树。吹碎胭脂红雨。将谓郎来推绣户。暖风摇竹坞。睡起栏干凝伫。漠漠红楼飞絮。划踏袜儿垂手处。隔溪莺对语。《满江红（和诸公赏心亭待月）》宋代·王千秋—楼压层城，斜阳敛、帆收南浦。最好是、长江澄练，远山新雨。□□留连邀皓月，一堂高敞祛隆暑。问从来、佳赏有谁同，应难数。《待月》清代·俞庆曾—碧汉迢迢夜气清，疏星几点映窗明。冰轮欲上还留恋，閒倚雕阑听雁声。《《护生画集》第三集诗 其一》近代·丰子恺—邻家有老妪，孓燃一孤身。谁为慰孤寂，一匹白鼻豚。夜宿妪床下，昼眠妪脚根。晴日访友去，蹒跚到前村。老妪一声哨，踊跃返柴门。会意远胜狗，解语近似人。有时坐妪膝，如祖抱幼孙。哈哈复哮哮，宛如叙天伦。秋旱直到冬，是年逢岁凶。老妪生计拙，箪飘屡屡空。地主索租税，一刻缓不容。老妪无奈何，卖豚与富翁。富翁来牵豚，豚匿破笥中。老妪仰天哭，涕泪流满胸。邻人皆心酸，富翁耳若聋。麻绳索豚颈，牵之过桥东。《严何二子约予与易居士会海珠不果有诗见诒奉答》明代·黎民表—灵气方予愧，真缘子独深。片云凝野思，明月寄遐心。罗网鸿飞急，烟霄鹤去沈。瑶台知不远，同尔一追寻。《君不来》宋代·释智圆—前年送君空江上，张帆正值西风起。今日西风君未归，茫茫祇见空江水。《庄副使惠女贞酒赋谢》清代·六十七—捣香筛辣春溶溶，瓮醅初泼金芙蓉。入唇一盏何醇醲，光浮海上最高峰。知是女贞合，作酿桂兼松。青州从事披心胸，瀛壖副使嘉惠重。时逢岁稔乐三农，我今无事饮千钟，醉乡王绩聊相从。《晓发横石》明代·黄衷—江际春寒动北风，扁舟牵浅过芦丛。剧知远道如天上，顾有长怀在域中。野练共飞孤屿白，木绵争试小枝红。眼前笑认韶阳里，岩岫高低日正东。《荒年》清代·赵熙—荒年无食不堪听，冷彻牛衣卧不成。夜半忍闻淹女计，祝他来世富家生。《感寓 其五十》明代·童轩—为政莫若猛，有德斯以宽。火烈望之畏，水弱民玩焉。宁知一念慈，流祸不可旋。萑苻盗群起，尽刈犹草菅。猛宽贵相济，至哉宣父言。《赠洪稚存归以寿其母》清代·朱筠—洪生才如矛，决刺快棘矜。从我我来南，得子色已欣。更有黄生奇，猿骨鹤之筋。二生于常士，两扛龙文斤。我偕犯天都，虬虎啖腭龈。试身争自夸，告我归殷殷。曰余有母在，登临省当勤。生母年六十，抱节鞠汝慬。汝父行我书，母之节断断。生行显彰之，有待曙欲昕。我就栋与栭，始见泮一芹。学之博孝备，理顺乐且欣。吾不为厄言，歌慰子请殷。《过苏季子故里》清代·李寄—铮铮游说推苏季，茂畛仪睢孰与俦。三寸舌翻天下局，十封书结暴秦仇。当时独有从新策，可惜全无善后谋。刺股只从金起见，阴符原欠揣摩周。《送客寻魏处士耕》明代·屈大均—传语梁鸿客，五噫歌莫哀。青山天姥秀，明月镜湖开。我在耶溪口，春登西子台。为君置樽酒，蚤挈孟光来。《送别 其二》明代·徐渭—念子探上国，论礼适俭奢。他日踵前蹋，长佩纷琼华。《西苑宫词二十四首（有序）》明代·张元凯—君王常在集灵台，正殿葳蕤锁翠苔。纵是明良不相见，虞廷庶事转康哉。《题径山凌霄庵》宋代·范成大—峰头非尘寰，一舍谁所茏。轩眉玉霄近，按指沙界豁。万山纷累块，众水眇聚沫。来云触石回，去鸟堕烟没。向无超俗缘，兹路讵可越。偕行木上坐，同我证解脱。《四禽言 其三》明代·汪广洋—蚕老乏妇，舍北舍南春已暮。小麦渐渐大麦黄，缲车挂壁尘生釜。蚕老乏妇。《留别王指挥》明代·郭奎—银鞍宝马青连钱，风雨夜吼双龙泉。我乃公子无忌客，因知平原君最贤。五千甲士猛如虎，地裂山摧振金鼓。岛夷率服西南清，右军门前奏歌舞。《寄翁山子》明代·王邦畿—几载音书隔广陵，海潮空落月空升。自闻归棹思携手，得见新诗辄服膺。蝉噪高枝声自远，鹤还故里感方兴。如何慰藉离人梦，肯信秋风不可乘。《赠杨秘书巨源》唐代·白居易—早闻一箭取辽城，相识虽新有故情。清句三朝谁是敌，《减字木兰花·题张大千画东篱醉菊》清代·叶恭绰—穷居绝景。三径西风閒顾影。尚有柴桑。篱菊依然傲众芳。攒眉莲社。八表同昏伤和寡。一往沉冥。谁信人间有独醒。《寿整庵罗太宰先生八十诗 其三》明代·尹台—周道中陵夷，奇邪互哓诟。狭步窘周行，曲蹊争躏蹂。仲尼振微言，百家废荒谬。浸淫拂朱翟，轲书劳堤救。嬴秦溃土崩，汉氏承蚁漏。梵语译流沙，倏焉惑群瞀。净智启高禅，妄儒私牖窦。慧悟述心性，训言遭掩糅。伟欤困知辨，攘斥功何厚。谁哉挹北斗，酌公千龄寿。《东坡引》宋代·杨冠卿—“久诵公乐章，愿得从容笑语。”因举似离筵旧作，称赞久之。余谢不能。公子咈然不乐，命小吏呼姝丽十数辈至，围一方台而立，相与群唱，声甚凄楚。俄顷，歌者取金花青笺所书词展於台上。熟视字画，乃余作也。读未竟，一歌者从旁攫取词置袖中，举酒相劳苦云：“钗分金半股之句，朝夕诵之胡为念不及此耶。”公子云：“左验如此、奚事多逊。”抵掌一笑而寤，恍然不晓所谓。戏用其语，缀东坡引歌之《广信阻雨有怀子明弟》明代·徐阶—山国夏多雨，冥冥气不分。石田寒贮水，松径湿蒸云。洒密愁仍见，声微醒故闻。西堂何处所，知共惜离群。《超宗道人请赞》宋代·释宗杲—一条白棒，佛祖俱打。超宗禅人，大胆不怕。画我来乞赞，鬼门上帖卦。三十年后此话大行，任一切人鑽龟打瓦。《书舞阳西寺旧题处》宋代·黄庭坚—万事纷纷日日新，当时题壁是前身。寺僧物色来相访，我似昔人非昔人。《圭山主送兰笋寻十年前旧诗韵用以寄之 其二》宋代·韩淲—十年作别信多时，失喜寻思得旧诗。和韵且寻人寄与，不同香味两相知。《唐宣宗饵药》宋代·金朋说—长生妄诞诳愚言，覆辙前途不自悛。若饵金丹人不死，北邙青冢尽神仙。《摸鱼儿 其一 人日谢何诗孙舍人送酒》清代·程颂万—乍撩人、试灯天气，小阑干外丝雨。何郎无限萧骚意，相约酒徒三五。教且住。看紫陌花灯，门巷停车处。销魂恁苦。记燕燕莺莺，醒醒醉醉，香梦度帘户。休论价，且贳鹴裘酒贾。移来十瓮芳醑。东风催醒梅花睡，酒气隔帘如雾。宾共主。到香榭宵阑，拔剑尊前舞。吟魂万缕。直绕遍天涯，冲寒掠暝，搅作一庭絮。《送方复大宣城学录 其二》宋代·方回—方氏来南汉闰时，蒸尝所在富孙枝。歙溪真应仙翁墓，严濑玄英处士祠。邂逅弟兄元共祖，殷勤子我总能诗。因风不要花瓜颗，梅老遗篇幸寄之。《蔡方伯用卿读余诗辄编成目录见寄因报是作》明代·欧大任—巴歌劳向郢人听，作者千秋大雅亭。内省握来兰是草，中郎书解石为经。缄珠每喜浮波白，镂玉惟看叠嶂青。国有太师今在粤，已从江海慰飘零。《道中即事》宋代·姚勉—天晴日短亦觉长，客行一日两舍强。道傍萧萧木叶下，天风又办明朝霜。《送思深赴泉州录参》宋代·林季仲—南郭先生卧病馀，瘦如骐骥服盐车。厌尝漆叶青黏散，旋理司空城旦书。长陌欲登秋色薄，一樽相对鬓毛疏。晋江波与温江接，消息频传双鲤鱼。《望衡岳》明代·施闰章—衡山绝顶祝融峰，独峙天南抗岱宗。水国风雷虚岫出，炎方冰雪半岩封。斜阳欲辨烟中树，昨夜遥闻岳麓钟。好驻星轺看日出，卧翻云海荡心胸。《赠樊茂实铁照》宋代·张九成—吾箧有铁镜，其光常炯炯。有时置堂中，千妖百怪都潜影。今以赠吾子，吾子其试听。谨勿以照人，百鬼闻之怒生瘿。不如照汝心，非心邪意令远屏。闇室何妨日月明，闤闠方知天地静。它年相见打破镜，吾当大笑君其领。《奉陪段相公晚夏登张仪楼》唐代·姚向—秦相架群材，登临契上台。查从银汉落，江自雪山来。俪曲亲流火，凌风洽小杯。帝乡如在目，欲下尽裴回。《惜别赠子中昆仲二首 其二》宋代·张耒—我年十八从先生，今也相逢得三子。坐思前事且十年，嗟我不才老将俟。子中兄弟气清拔，粲若瑶环与琼珥。逸足骏马不受羁，凌跞奔驰动千里。先生声名二十载，乃得姻娅皆文士。我今贺子得所遭，非我先生谁办此。定交自恨相知晚，漫浪一官非我志。论文终日坐忘归，欲别出门还顿辔。我如辕驹幸刍豆，岂不自厌安敢避。人生谋食亦可悲，世上舍閒皆失计。西来有人话吾邑，颇说山川慰人意。寄诗莫惮凭驿传，对酒惜哉无子醉。到官便扫琴书室，有客过我行当至。疏泉养笋待子吟，更采山刍秣君骥。《梁鞞舞歌 其四》南北朝·沈约—治兵战六兽。为邦命九官。灵蛇及瑞羽。分素复衔丹。望就逾轩顼。铿锵掩咸护。九尾扰成群。八象鸣相顾。象天则地化云布。《念奴娇 其二》宋代·蔡伸—岁华晼晚，念羁怀多感，佳会难卜。草草杯盘聊话旧，同剪西窗寒烛。翠袖笼香，双蛾敛恨，低按新翻曲。无情风雨，断肠更漏催促。匆匆归骑难留，鸾屏鸳被，忍良宵孤宿。回首幽欢成梦境，唯觉衣襟芬馥。海约山盟，云情雨意，何日教心足。不如不见，为君一味愁蹙。《次韵沈驹甫观石井》宋代·韩元吉—湖里驾鹅亦洞天，最奇山下石坳泉。一泓自觉寒光净，六月都无暑气煎。清似锡峰藏雨露，迥如篁岭閟风烟。壁端旧乏骚人句，从此须君妙墨传。《月夜偶成示翟公巽二首 其二》宋代·慕容彦逢—非关色相与声闻，此意如何举似君。真马不须鞭影露，本来谁道有迷云。《玉簪花一名鹭鸶》宋代·尤袤—一种幽花迥出尘，孤高耻逐艳阳辰。瑶枝巧插青鸾扇，玉蕊斜欹白鹭巾。难与松筠争岁晚，也同葵藿趁时新。西风昨夜惊庭绿，满院清香恼杀人。《邸舍牡丹盛开病中强成一律不欲孤负此花耳兼简南峰仪制》明代·杨廉—台榭何曾尽有之，花中除此更无奇。乃知植物争妍日，却在春光欲暮时。翠縠剪裁分嫩叶，红云飞堕著柔枝。觇从世变趋文处，每爱刘因解赋诗。《送薛仲杰之奉化州判》元代·司马亨—忆作参军日，曾闻少壮时。兰陵人共说，苕水去犹思。甘雨歌来邑，冬阳爱趟衰。如何重绾绶，叹息未分麾。东海民从亿，南山判莫移。朝廷须旌表，别拟送君诗。《侧犯》清代·徐树铮—暮樽对雨，老红一背前村买。霜薤。恰半壳腴黄照觥海。捶姜荐翠盏，斫雪骄银脍。堤外。还记得，泥沙旧风采。江湖大使，虎豹雄魁拜。应自悔，浪登高，疏簖送寒濑。细苦尖酸，梦沈秋鼐。绝世横行，到头安在。《湘中口占四首》宋代·刘克庄—船头吹火卢仝婢，马后肩书颖士奴。安得世间名画手，写予出岭泛湘图。《昔游诗十五首 其八》宋代·姜夔—青草长沙境，洞庭渺相连。洞庭西北角，云梦更无边。后有白湖沌，渺莽里数千。岂惟大盗窟，神龙所盘旋。白湖辛已岁，忽堕死蜿蜒。一鳞大如箕，一髯大如椽。白身青鬐鬣，两角上捎天。半体卧沙上，半体犹沈渊。里正闻之官，官使吏致虔。作斋为禳祓，观者足阗阗。敛席覆其体，数里闻腥膻。一夕雷雨过，此物忽已迁。遗迹陷成川，中可行大船。是年完颜至，送死江之壖。或云祖龙谶，诡异非偶然。近日山阳人，采菱不知还。望见三龙浮，目若电火然。见龙多见尾，少见四体全。一龙已为异，三者亦罕传。又因渔湖侧，水中忽生烟。烟中一驴出，绕身步蹁跹。俄随霹雳去，欲语无由缘。我闻语此事，乘舟往观焉。径往枯葭浦，白鹭争相先。湖有刘备庙，实司浩渺权。徘徊无所见，归棹月明前。《吴参议达观斋》宋代·楼钥—君不见大鹏与誉言换鸟}鸠，自适俱是逍遥游。又不见大椿视朝菌，一修一短终期尽。况乎秋豪为大泰山小，莫寿殇子彭为夭。漆园老子超众作，立论虽奇定非矫。凫胫从短鹤胫长，蛮触亦能成战场。誉尧非桀两置之，读书博簺俱亡羊。世人颠倒名利途，跻攀分寸争锱铢。河伯犹惊北海若，井蛙醯鸡何足诛。试同万众走城市，跃马徒行分贱贵。却登高处望尘中，但见纷纷如聚蚁。暂高犹尔况真高，神游八表非矜豪。宁能高举去人世，勿以役役随滔滔。是知达人有大观，蝶梦为周聊自玩。翛然无入不自得，处若终身仕成漫。吴侯晚到东海滨，饱谙世故无戚欣。相逢一笑成莫逆，似知我亦个中人。《咏枫再叠前韵 其二》清代·弘历—最喜重吟绛雪枝，酣红犹让昔年时。讵因改绿訾无节，却为施朱发妙姿。平抹如看霞外影，常酡似饮米中奇。千林秋色知多少，欲向山灵一问之。《满江红》元代·王恽—秣马膏车，又去作、天涯羁客。明见得、水云深处，万花如雪。绿暗江城多洞府，红烧烛影翻双节。被晓风、吹散枕中春，檐间铁。尘世事，无穷歇。吾最爱，沧浪说。恐灵均泽畔，只成孤洁。心事比量无少恶，前途何必论龟坼。倘祥金、陶铸遇良工，从区别。《卜隐次韵》元代·周权—养钝习成癖，居贫道已闻。蒲团延客话，芋火就僧分。林润夜疑雨，窗寒曙拂云。丛丛墙下菊，书暇亦锄耘。《尝与大理丞袁公太府丞田公偶诣一所林沼尤胜…以咏其事》唐代·张九龄—方驾与吾友，同怀不异寻。偶逢池竹处，便会江湖心。《风入松 陵阳山中》清代·李符—千章夏木密遮天。一路闻蝉。农家尽报香粳熟，未交秋、便刈山田。矮屋安排水碓，趁春雨后新泉。子明为令即为仙。野老相传。池名黄鹤今何处，但苍茫、一派云烟。问水寻山今日，青鞋布袜何年。《夏夜独坐杂述八章四叠秋兴韵 其八》清代·姚燮—月光斜过岭逶迤，萤火三更芡满陂。无尽雄心消马磨，不堪软柳警乌枝。贪生愧说乡园在，历变方知世事移。坐剔床篝浑未卧，太阿锈涩影空垂。《追昔感事八首 其四》明代·王伯稠—欲醉胡姬耐笑看，驼酥千盏不辞乾。忽雷抱向青楼月，拨出《凉州》夜雪寒。《谪居舒州，累得韩高二舍人书，作此寄之》唐代·徐铉—三峰烟霭碧临溪，中有骚人理钓丝。会友少于分袂日，《生查子》当代·周燕婷—轻袅水沉香，闲忆书中语。杨柳万千丝，断续都无据。月照碧纱窗，窗外行云去。梦又化行云，今夜君知否？《鼎铭》南北朝·周舍—天下宁康，异方同轨。九牧作贡，百司咸理。范金铸器，戒镇阶戺。波圆月镜，传之无已。《奉檄赴古北口军次祀軷有期书示同志 其二》清代·蒋曰豫—唾手燕云路几千，真同一障去乘边。林盘苍鹘横残照，花扑黄艳少年。盾笔烟高金戟拓，文鳞波隔玉兜眠。征西车骑驰如雨，费煞啼乌送锦鞯。《句》宋代·贾似道—浦浦风来趁藕花。《过洛社望南湖暮景三首 其一》宋代·杨万里—南湖隔水见渔灯，雁落芦汀八字横。对面双峰烟雨里，双峰外面是宜兴。《初至金陵酬李吏部于田》明代·李三才—飘泊愁谁语，艰难喜尔同。客心秋草外，世事酒杯中。野色侵船黑，江波荡晚空。相看无限泪，不是泣途穷。《次韵和子澄春祠先圣律诗》宋代·罗愿—质明帨洗动轻漪，礼殿巍巍百世师。伏几亲瞻古人象，陪祠颇杂汉官仪。诗书自可谋元帅，俎豆何妨示小儿。春服咏归千古意，只今童冠可无诗。《夜坐抒感八章 其六》清代·姚燮—篴版弦床客夜娱，已拚病骨殉明珠。入樽好月无千劫，缭袖轻云剩六铢。醉逐狂花搜燕燕，梦搴残柳听乌乌。试看百万西京邸，铩尽鸳鸯砾气枯。《秋居杂咏十首》宋代·李弥逊—出门泥活活，不闻车马喧。一身谢羁绊，百事从弃捐。坐旷非息虑，逃空遂忘言。青灯有馀烬，妙香无续烟。涓涓檐间霤，猎猎窗上鸢。夫物具成礼，胡为尚求筌。《饯郑安阳入蜀》唐代·骆宾王—彭山折坂外，井络少城隈。地是三巴俗，人非百里材。《乙巳三月十五日监察御史王东溪节宿戒方回万》宋代·方回—年年时节美春三，谁识湖山绿似蓝。万户栋梁双语燕，千村桑柘两眠蚕。鼓钟下竺寺连上，香火北高峰胜南。除却咸平处士外，何人更此筑吟庵。《自题常山冷驿图三首 其三》清代·夏孙桐—悼亡诗料写荒寒，皋庑相依慰愿难。今夕孤镫风雪里，太行山色怕重看。《从大司马胡公过睦州道中即事呈徐文长记室》明代·沈明臣—孤城全在翠微间，九叠屏风绕郡环。红树作花欹粉堞，白云如画写青山。戴村人共秋空远，严濑潮随暮雨还。自笑无才趋幕府，也从车骑得乘闲。《念奴娇 七里濑严子钓台，与曹锦炎、何琳仪等同登，历七百馀级始造其颠。次坡老韵》近代·饶宗颐—垂纶千尺，问高处钓得，沧浪何物。拨棹禅僧吟赏了，静扫芦花面壁。浩渺长空，迷离去浪，万古风兼雪。地灵川媚，来游都是人杰。微径不闻渔歌，急滩寒日，助我幽情发。漠漠寥天山雨滴，满眼烟云明灭。林木有情，岩阿如昔，几辈尝晞发。扬帆归去，倚栏还拾江月。《感事四首 其四》清代·俞樾—先朝讲武旧围场，萧瑟秋风塞外凉。早望羽车回谷口，漫劳石鼓刻岐阳。飞黄一去清尘远，凝碧重来法曲荒。剩有开元朝士在，颓唐诗笔赋连昌。《送耘庐薛司马入觐 其二》清代·章甫—台南台北尽棠阴，爱树相思古亦今。千帐祖筵惟饯水，一肩宦橐只囊琴。几番物色仁侯意，满幅诗章寒士心。海国他年迎竹马，重来记取旧讴吟。《裴如晦自河阳至同韩玉汝谒之》宋代·梅尧臣—朝闻单骑归，径走至其第。扣门童仆顽，拒我色甚戾。不顾遂登堂，有马堂下系。辨诈大呼卿，稍应西屋际。逡巡冠带出，青绶何曳曳。有似缩壳龟，藏头非得计。况与二三子，交分久已缔。恕尔避客尤，新婚复新婿。《拟古十二首 其七》明代·黄淮—群乌朝出林，薄暮复来归。游子在远方，徬徨竟何依。岂无家室念，况怀返哺私。俛首不敢视，泪下沾裳衣。人生驹过隙，扰扰将何为。《句》宋代·谌祜—禹甸草荒昏雾遍，汉宫花梦昼云酣。《九日太史何龙友文学马伯起暨同丈过集 其一》明代·李孙宸—燕山秋欲暮，摇落思难裁。共是他乡客，宁忘九日杯。悲秋翻恨雁，怀土懒登台。却忆龙山会，狂歌意转哀。《答黄宏伟兄问及赏玉》当代·姚佳—一笺飞到暮云蒸，秋水洋洋碧浪徵。风雅羡君清似鹤，飘零笑我冷于僧。当今世界千般变，自古书生百不能。除却灵山真面目，玉壶心事已成冰。《毗陵送邹结先赴河南充判官》唐代·刘长卿—王事相逢少，云山奈别何。芳年临水怨，瓜步上潮过。《答张玄超见寄》明代·欧大任—诗似张鹰调转孤，秀林今胜隐居无。诸山松响风临阁，千里莼香月满湖。受简人宗秦博士，著书家学汉潜夫。乞归我谢鸣驺去，短策从君五色驹。《停车八仙塘》清代·彭蕴章—岚光水色绕孤村，斜日停车傍寺门。雨后秋山蒸雾气，烧余衰草蚀霜痕。沙洲船泊橹声歇，鹫岭人稀鸟语喧。行过板桥红树外，一川碎石野泉吞。《悯雨》宋代·曾几—梅子黄初遍，秧针绿未抽。若无三日雨，那复一年秋。薄晚看天意，今宵破客愁。不眠听竹树，还有好音不。《明月逐人来》清代·汪东—梧桐庭院。湘帘高卷。初更后、玉绳斜转。桂华影满，徐自升天半。映彻瑶阶冰殿。堪叹。迢遥两地，音书沈雁。如今向、天涯独看。坐移暗处，羞避姮娥面。又见西楼那畔。《寓城西寺中杂言五首 其三》明代·唐顺之—缁尘坐自染，白社偶相寻。俗子惭玄度，名僧即道林。三生空有偈，五蕴本无心。说法何须难，忘言悟已深。《有感西山水木彫落近状三叠均简次公纕蘅散释》近代·黄浚—酷爱西山水石妍，戒坛古木岫云泉。何时作主当千日，前度经过垂十年。纵赦斧斤松半死，漫猜车马壑难专。昆湖劫烬行行出，莫拟逶迤御宿川。《花山寺》宋代·方信孺—万花春老正红酣，不是丛林优钵昙。山下女郎来问讯，未饶萱草解宜男。《秋夜作 其二》清代·邵晋涵—五岳挂胸前，不掩青铜镜。起看天宇光，星河长耿耿。侠客骋雕鞍，幽人理瑶轸。冉冉菰芦中，秋水相与永。谁将一缕丝，持作千年竞。屋角曙乌啼，砌下吟蛩静。《杂诗 其五》清代·郑孝胥—林外明霞一霎明，满庭柳浪碧云生。西风妙解销残暑，祇在萧萧带雨声。《净发》宋代·释慧开—锋芒未露鬼神号，能划群牛顶左宁右页}毛。四海聱头俱按下，岂容存著一织毫。《山中二首》宋代·曹勋—山中从事亦贤劳，安得眠云独自高。两席地栽青紫芥，一株树接碧红桃。春风多可移花性，夜雨无声入土膏。那办工夫到诗句，溪灯穿屋未编茅。《六言》宋代·吴浚—草间路六七里，溪上梅三四花。日落鸟声何处，山空犬吠谁家。《题小景白云无心》明代·邓林—八荒岁旱待为霖，出岫无心亦有心。本是从龙天外物，谁教岩下久湮沉。《古意七首 其五》明代·何吾驺—西施颦自好，邻女未全非。但使怜颦得，毋须吴苑妃。《声声慢·羞朱妒粉》宋代·史可堂—羞朱妒粉，染雾裁云，淡然苍佩仙裳。半额蜂妆，莫道梳洗家常。碧罗乱萦小带，翠虬寒、一架清香。春思苦，倚晴娇无力，如待韩郎。密幄笼芳吟夜，任露沾轻袖，月转空梁。弱骨柔姿，偏解勾引诗狂。遗钿碎金满地，恨无情、风送韶光。闲昼永，看青青、垂蔓过墙。《踏沙行 王 隐五香图，作圆象墨，写梅?》元代·张雨—中，韩明善有月上影娥池，人在众香国一聊，今予为易玄赋之玉镜台前，看花如雾。交柯接叶纷无数。春寒约住柳丝圈，月明染下方诸露。庐阜神游，湘皋微步。玉奴老去羞樊素。韩郎解比影娥池，倩谁《二月朔文瑞天民携酒为予发程泊舟跨塘桥赋此》明代·顾清—兰舟冲雨出江城，别鲁朝周两绪萦。黄柳万家愁里湿，碧云千里醉时横。更生好学时方蹇，宋玉多才赋未成。安得相携便同去，五更联马听鸡鸣。《送朱炼师回仙居》明代·李昱—峡山仙人之所居，山峰秀出金芙蕖。千寻岩上栖玄鹤，五色云中骑碧驴。麻姑送酒应到汝，木客赋诗能起予。每闻花乳石林好，相寄休忘锦字书。《游宝林寺》宋代·王易简—玄度存遗迹，玄英有旧诗。城中独高处，雪后最佳时。拂壁书行纪，逢僧问故祠。阑干频徙倚，不奈朔风吹。《除夜有怀》唐代·孟浩然—五更钟漏欲相催，四气推迁往复回。帐里残灯才去焰，《夏日卧病村居》明代·郭谏臣—幽栖仍卧病，终日掩柴扉。竹圃莺啼倦，苔阶客到稀。松风清入幕，梅雨细沾衣。向晚诸僮仆，西郊种豆归。《重游福海庵》明代·陈达—扫壁题诗记我曾，恍惊春去又重登。云迷生客山藏寺，雨妒明农水拍塍。白氎巾轻閒欲试，乌皮几隐懒堪凭。一樽是处成幽赏，谩说瑶台十二层。《放言效白 其二》明代·袁宏道—贤愚富贵且凭他，山上髻鬟柳上娥。铁网试捞穿海月，渔舟任截过头波。齐肩大士辞荤久，秃发中书感事多。船上老郎江口女，咿哑容易得成歌。《寄远词二首》宋代·徐宝之—暮堂解罗衣，未洗别时泪。燕子雨中归，春寒门已闭。边城想如此，草色入湖地。花前教小郎，已解识侯字。《初到梅花庄口占寄诸法侣 其四》明代·释今但—幕天席地即绳床，微月峰头助夜光。拥毳坐来群动息，安心似不费商量。《延平龙剑歌》元代·周霆震—延平之渊深复深，白日下照苍龙吟。古来此处会灵物，中有未死英雄心。黑风一夕嘘蜃气，坐看海州俱陆沈。咄哉蝮蛇敢流毒，鼓召妖孽纷来侵。老龙掉尾才一怒，百怪洒血腥淋淋。书生投笔起大叫，稽首再拜皇穹临。龙兮龙兮，尔之潜也已千载，丰城故乡昨失守。宜扣天阍敕牛斗，下取老蛟心血剖。指挥九日付羿弓，驰檄风雷歼巨丑。胡乃坐观浔阳肆，鲸鲵魑魅魍魉群相随，剜肌剔髓四海靡。遂令鱼肠豪曹甘毁折，岐山之凤鸣声绝。忠臣扼腕空白头，赤子拊心眼流血。时哉好从檀溪踊跃起的卢，呼取黄熊赤豹来清都。并与宋帝独驱之长刀，龙门将军天山之三箭。神会大冶飞昆吾，迅扫六合尘模糊。我当远求华阴土，助尔光芒增快睹。问天洗甲挽银河，苏息苍生溥霖雨。《池阳报恩寺新成轮藏应公出示鲍仲山诗因赠》宋代·喻良能—招提雄冠浦边州，宝藏琅函眩电眸。更出故人奇绝句，相看知是赞公流。《韶州唐张文献公祠堂》宋代·郭祥正—文献颀颀学问该，可怜为相遇嫌猜。当年致主陈金镜，后世空祠见铁胎。武水直疑龙卧久，韶山时想鹤归来。我朝继有襄公出，谁道南方乏美材。《寄孟叔敬宣抚》明代·王师道—乡里衣冠有几人，故家复见孟参军。高怀磊落先投老，壮岁飞腾已策勋。归把长竿钓溪水，醉浮大白卧山云。卜邻便欲如王翰，诗酒相从至夜分。《戏赠山中长者》明代·陈子升—往往山家语，多君善住山。券焚收责便，租散课耕閒。入酿蒸苍耳，迎人使白鹇。不知江水上，那遣辙鱼还。《送邓孝威南还》清代·孙旸—谁遣征书回鹖冠，又看薄毂出长安。到来京洛文章贵，归去江湖天地宽。碣石虚闻求骏骨，邗沟无恙把渔竿。临岐珍重加餐饭，白首休歌《行路难》。《长相思 其一》明代·胡应麟—长相思，久离别，单于台上秋草歇。玉帐寒，朱旗折，三年灞陵梦，万古阴山雪。边笳日暮起塞门，流水无声陇云咽。长相思，久离别。《题周景玉杏林思□卷》明代·徐庸—匡庐山下春风动，杏树成林誇董奉。吴门杏树异匡山，白发仙人手亲种。仙人自是濂溪孙，皎皎清心玉壶冻。红尘车马不追逐，只把诗书日歌诵。每逢二月花盛时，携酒游观步频纵。绛雪香中或醉眠，一朝遽作邯郸梦。仙人有子能跨灶，自睹遗芳独哀痛。星霜回首几清日，况复羲车急奔送。栖迟未作千里驹，老大空为九苞凤。至今抚事即凄然，那得承欢开蚁瓮。深恩罔极宁可报，求赋诗章亦何用。白□虽废已多年，共教相传最为重。因君起我孝思情，掩卷悲伤一长恸。《分水塘书怀二首 其一》明代·邓云霄—陇头呜咽断人肠，更有漓江别楚湘。却怪寸心随两水，半缘怀旧半思乡。《五月廿日琴沙偕方田诸君泛舟赏荔用前韵 其二》明代·霍与瑕—閒向樵西第一关，拿舟急水旧时滩。三江滚滚浪花碎，一路阴阴风树寒。绿野有堂依碧渚，青霄无碍信琅玕。算来直是幽寻懒，十九年前此看兰。《题贤母卷》明代·解缙—吾伊声断熊丸胆，灯火烟消墨篆帷。不但古人有贤母，看碑挥泪痛慈闱。《题朱泽民书钓图》明代·虞堪—汎轻船兮钓渚，歌沧浪兮自取。不知所读何书，竟相忘于鱼水。《鹧鸪天 彦衡诸君皆有和章。·金朝》段克己—因复仍韵以写老怀不是秋来懒上楼。龙钟诗骨不禁秋。旧欢去我如天远，新恨撩人似发稠。空咄咄，漫悠悠。老来终是少风流。千金买笑佳公子，醉卧琼楼不识愁。《芙蓉 其一》清代·丘逢甲—林里交柯万树花，出林楼阁倚朱霞。一生长在芙蓉住，羡煞江头卖酒家。《初十夜月》明代·苏福—上旬初过未团圆，已有清辉耀九天。伴我举杯相对饮，三更鼓响未成眠。《题松柏双寿图》明代·倪元璐—松柏岁寒节，谷风夫妇心。千年如有护，为作老龙吟。《登华甥西楼用唐人韵》明代·邵宝—满天风雨独登楼，林杪清烟淡欲收。云重不知今日午，月明还忆去年秋。道经南郭蒲帆近，望入东庐草径幽。何处新晴堪试屐，溪桥北去有高邱。《阙题》明代·徐汝栻—莫问武陵可易寻，行行遥望隔云林。桃花流水无人问，一路仙源信几深。《和茅山高拾遗忆山中杂题五首。巢鹤》唐代·储嗣宗—千万云间丁令威，殷勤仙骨莫先飞。《题画四首 其二》明代·解缙—夏云敛虚壑，轻飙散林坰。袒息坐幽宇，曾无尘事撄。硙泉响非聒，聊且均凡情。骐骥甘伏枥，饲秣便清泠。物情已俱逸，樵路无商声。《诉衷情 春游，和仲殊韵》清代·丁澎—谁家绮阁傍芳洲。渌水绕门流。罗衣暗香微度，归到小红楼。金钿落，翠鬟浮。折花游。一回含笑。半晌沉吟，几步回头。《游宝象林题花冢 其四》明代·欧主遇—歌拍诗筒耐可闻，狭邪道上醉红裙。行云浪说当年梦，好赠空山一片云。《上飞来寺 其二》明代·释今无—石响山泉沸，台擎野果铺。峡风刚自起，舟子急相呼。眼挂杨朱泪，身依晋鄙符。自由何日得，对境倍踌蹰。《长兄新买珠灯试宴二首 其一》明代·皇甫汸—的皪明珠缀綵丝，芬蒀华焰引金枝。争言南海流光夜，绝胜西园让月时。《送同里昂上人》宋代·释行海—秋风何事趣归期，人物凄凉渡欲垂。学道须从年少日，苦心直到岁寒时。近来乡国无消息，老去情怀怕别离。愧我徒增怀橘念，弊裘犹自客京师。《齿疾未平灸疮正作新诗又至奇韵难当暗忍呻吟》宋代·李昉—北就墙阴创小栏，小栏非窄亦非宽。何须渭水夸千亩，且对萧斋种百竿。春笋屈盘穿砌出，夜枝交戛入窗寒。谁能携妓东山去，垂老区区学谢安。《文徵明林径微吟图即用其韵》清代·弘历—江落林疏山复空，移情何必海天东。抱琴童子聊迟步，閒止幽怀自忖中。《示中岩长老子文》宋代·晁公溯—我为应真来，欲结无生缘。不食中岩饭，但酌中岩泉。莫言一杯水，实具五味禅。请师问应真，此语然不然。《好事近》当代·陈永正—才转过林来，骤听石泉呜咽。磊磊涧中何似，似情怀千结。梢头淡淡抹斜晖，木叶已微脱。为我出山回转，与那人传说。《句 其一》宋代·南郑殿丞—青鸟几传王母信，白鹅曾换右军书。《满庭芳五首 其三》清代·李慈铭—风漾游丝，雨晴芳草，联骑重款禅关。碧桃才过，红绽海棠鲜。犹有丁香似雪，斜阳外、占尽春妍。经行遍、廊空人寂，雏鹊斗花前。萧然僧几个，垂帘扫地，静炷炉烟。且访钟林下，选石云边。难得江南吟客，松风里、来听茶煎。还相约，绿阴如幄，清簟枕书眠。《送何乔寿归旴江》明代·罗伦—何生旴江来，鲁秀媚寥宇。孔门二三子，参也吾与汝。一片金牛云，万倾西湖水。去去勿复道，玄天默无语。《咏物体六十六首 其二十四 兰花》明代·王世贞—十年憔悴傍灵均，澧浦传波色尚新。总为握香誇大国，可无含意托幽人。荣庭秀夺三花晓，纫佩芳留九畹春。我自当门逢弃掷，敢将时调怨沈沦。《好事近》宋代·吕渭老—心事已成空，春尽百花零落。谁见黄鹂百啭，索东君评泊。《赠波上人》明代·徐熥—随师居净土，礼佛向空门。夜半磬犹击，旬中发几髡。蒲团同鹤睡，贝叶借猿翻。壁挂袈裟湿，因过雪里村。《送葛春谷》明代·沈鍊—我已苦为县，不堪行送君。谁令一片月，散作两行云。杨柳堤边折，葡萄马上分。相思莫相问，但遣令名闻。《礼思大禅师塔》宋代·释月涧—岿然七十二峰秀，灵骨温温色尚新。我若等闲开坐具，阿师无地著浑身。《送徐二拓之平番》清代·胡釴—健于天马瘦于鹤，淋漓翰墨时有作。徐君少日称才人，挥毫得句何清新。狂甚不作鲁儒态，七年浪迹来西秦。近者敛才归雅正，高格雅调学王孟。昔如春卉争妖妍，今如乔木郁苍然。又似秋空望远水，平沙断岸罗轻烟。嗟予短浅无所似，傲弄诙嘲为长技。君也谓可与谈诗，唱和奚啻吹埙篪。行吟坐啸与戏剧，棋局酒盏相追随。欢娱未极复惆怅，别予径行西塞上。西塞莽荡予曾游，黄河源连青海头。此去登高俯大漠，脱帻横槊真风流。到日傥能遣健足，急须寄示《凉州曲》。《温泉行》清代·玄烨—温泉泉水沸且清，仙源遥自丹砂生。沐日浴月泛灵液，微波细浪流琮琤。初经石窦漾暄溜，烈势直与炎曦争。潆洄碧涧落花驻，掩映翠巘霜林明。汀回溪转入栏槛，甃以文石何澄泓。方壶圆峤时自暖，紫芝朱草冬常荣。殿启披香溢石髓，盘低承露浮金茎。冲融太和蓄元气，炎德利物功难名。氤氲沆瀣结紫雾，缥缈云霞连赤城。高秋九月天飒爽，鸾旂凤节纷相迎。慈宁雕辇度阊阖，绛霄帐殿开蓬瀛。神泉淑景供游赏，流金漱玉堪怡情。时巡岂必瑶圃远，对此心意皆和平。华清绣岭杳寂寞，鲸鱼凫雁徒纵横。曷若兹泉独标异，万年胜迹环神京。岁时来往护仙跸，点笔为赋温泉行。《送董运使之江西参政》元代·成廷圭—煌煌渭节拥麾幢，父老曾期镇此邦。合上星辰朝北阙，且携霖雨过西江。侯门何啻朱轮十，相业今看白璧双。嗣见丰碑书盛美，玉堂端有笔如扛。《醉太平 戏咏钱效宋人独木桥体四首 其一》清代·陈维崧—红闺簸钱，绿窗意钱。姬人小字钱钱，佩男钱女钱。花骢铁钱，兰橑绮钱。癖同和峤惟钱，问直他几钱。《汉阳泊舟》宋代·曾巩—暂泊汉阳岸，不登黄鹤楼。江含峨岷气，万里正东流。惊风孤雁起，蔽日寒云浮。只役虽远道，放怀成薄游。兴随沧洲发，事等渔樵幽。烟波一尊酒，尽室载扁舟。《赠同官苏明府》唐代·李频—山中畿内邑，别觉大夫清。簿领分王事，官资寄野情。《送李秀才乡举》元代·郑元祐—秋风又复度宫槐，文采何人似尔佳？月拥素娥迎学子，桂摇金果散天街。剑光出匣惊时日，笔阵翻云写壮怀。从此图南展鹏翼，横飞溟涬渺津涯。《春日书事》宋代·张耒—虫飞丝堕两悠扬，人意迟迟日共长。春草满庭门寂寂，数棂窗日挂空堂。《南川八景 其八》明代·张宁—去此障烟枝，养此凌云节。白昼引清风，良宵逗华月。《野庵分题 羞》宋代·史浩—隐隐双娥翠黛攒，半遮团扇下云端。背人不语为何事，娇怯应嫌众目看。《伏日怀鄱阳同僚》宋代·王十朋—去岁鄱阳四望亭，题分十二志同登。眼中忽见天边月，不谓天边是固陵。《采莲女》元代·刘鹗—采莲本贫女，出身甚寒薇。为因妙歌舞，遍体蒙珠玑。睹此忽有感，中夜常三思。士当患无实，不患无人知。《渔家傲·我有光珠无买价》宋代·佚名—我有光珠无买价。光明常照芝田下。更没之乎并者也。知音寡。世间谁是能行者。一万精光浑守舍。四百四病都齐罢。透出火龙归造化。回仙驾。更无一点尘随马。《西江月（橘）》宋代·李之仪—昨夜十分霜重，晓来千里书传。吴山秀处洞庭边。不夜星垂初遍。《园果六首 其三 龙眼》明代·林大钦—青葱龙眼亦堪怜，细子黄英结炎天。南州自有如瓜果，异味何须玉醴泉。《客邸书怀寄慈伽五羊 其四》近代·李洸—静如入定冷如冰，茅店荒鸡剧可憎。赢得秋风尘铺面，扁舟明日又西陵。《零陵寄三弟五弟二首 其一》宋代·范纯仁—勿起还乡念，囊空不易居。田租收素薄，官俸夺无馀。颜困尝求米，丘贫乐饭蔬。朱门启新第，悬罄是吾庐。《减兰 新月》清代·程茯娥—浮云散尽。一丝露出银塘冷。照上妆台。羞染春山弄玉钗。波光透入。金仙肯受虾蟆蚀。雁影楼西。认作弓弯不敢飞。《驻跸平家滩》清代·玄烨—銮舆驻跸近沧浪，行殿崔嵬对夕阳。郊外村庄时极目，秋成处处有风光。《偈颂二百零五首 其三》宋代·释正觉—恁么去底错，恁么去底亲。错时错到底，亲时亲见真。相识满天下，知心能几人。《送石扬休还蜀》宋代·欧阳修—长爱谪仙誇蜀道，送君西望重吟哦。路高黄鹄飞不到，花发杜鹃啼更多。清禁寒生凤池水，绣衣荣照锦江波。昔年同舍青衿子，夹道欢迎鬓已皤。《酬牛廷理八韵》明代·张宁—文韬武略擅时英，亲奉除书下玉京。黄阁才华新黼黻，锦衣人物旧簪缨。登坛虎卫承恩蚤，射策龙门锡命荣。两浙风尘行处息，九重日月望中明。雄驱欲问云中骑，保障偏临海上城。横槊吟成朝戏马，运筹奇出夜谈兵。回天空有潼关梦，报主无由朔漠行。欲问辕门歌吉甫，愿陈威德济苍生。《访许颜》唐代·杜牧—门近寒溪窗近山，枕山流水日潺潺。《樱梅辨》当代·张海鸥—燕云远客访东瀛，初见梅花便作樱。顾影怜容驰想象，临风把酒纵歌行。一番挥洒方存意，几度吟哦已忘形。始悟诗心原有道，传神得趣贵真诚。《归兴》宋代·方回—投老深知万事难，骨骸熬暑又煎寒。暗量已觉穷无敌，退省犹须强自宽。稚子能吟青玉案，异人初付紫金丹。先生归去山中好，剩有閒云许细看。《赠陈公望长君子卿》明代·佘翔—金羁遥骋帝京尘，雨歇江门柳色新。共睹临池毛是凤，更誇解佩玉为人。星分太乙青藜夜，花映长杨彩笔春。不待青云吹狗监，君王亲问汉词臣。《十四夜对月集陶良伯》明代·何景明—陶令堂中月，深更酒为携。金波流未满，白露迥含凄。鸿雁秋江北，芙蓉汉苑西。一杯同帐望，万里各羁栖。《红柑 其二》清代·许南英—腊前霜后剪来初，籍草金苞仔细储。待得鹂鸣春酒熟，踏青携汝出城墟。《泛舟松江》宋代·叶时亨—短棹夷由落照间，不堪凝望发愁端。雁行影没暮天阔，苹叶香残秋水寒。朝市触涂成险棘，风波投足却轻安。白鸥盟在容寻理，急办烟蓑与钓竿。《七月望后陪谢枚如丈山居 其三》清代·陈宝琛—自别灵源出，今归未廿春。到门乔木仅，伐石旧题新。欣厌随人代，成亏了佛因。海风吹短发，且喜未扬尘。《清平乐 京师槐花》当代·王引—风怀簌簌，嫩蕊飘珠玉。豆蔻鬓边青未熟，少女十三五六。北漂幕燕生涯，拂衣搔首堪嗟。一枕廿年槐梦，门墙窥见夏花。《风雨》宋代·刘敞—园林自有主，风雨苦无情。密叶枝枝绿，飞花片片轻。眼看春不住，醉任酒频倾。何处莺求友，时闻啭一声。《大江东去 扈跸渡河日，进呈御览》明代·夏言—九曲黄河，毕竟是天上，人间何物。西出昆仑东到海，直走更无坚壁。喷薄三门，奔腾积石，浪卷巴山雪。长江万里，乾坤两派雄杰。亲随大驾南巡，龙舟凤舸，白日中流发。夹岸旌旗围铁骑，照水甲光明灭。俯仰中原，遥瞻岱岳，一缕青如发。壮观盛事，己亥嘉靖三月。《和陶杂诗（六首）》明代·桑悦—闻有治世音，心中便欢喜。既为世上人，岂不关世事。飓风动边徼，此外不留意。无衣御严冬，只望春阳驻。龙钟跛蹶徒，乘马诧行驶。安得双足下，常把四蹄置。¤《閒居 其十一》明代·梁以壮—一年一见识，不用看诗书。古井钗为雀，斜阳鼠化鴽。神明吾已淡，秋水尔同虚。堪笑骄才技，黔中又有驴。《题画朱永隆吴大宜求》明代·庄昶—两眼堪盲病老穷，横云当面唾青松。大风可怪悲歌甫，卷我山茅屋几重。《乡人为秦护歌》魏晋·佚名—冬无裤。有秦护。《赠王威古》唐代·崔颢—三十羽林将，出身常事边。春风吹浅草，猎骑何翩翩。《闲居感兴六首 其六》明代·江源—万古交驰一片尘，每回回首即长颦。终军壮节堆黄土，何用浮名绊此身。《归经觉王寺憩敷公房》明代·史鉴—湖上归来日向斜，相随瓶锡访烟霞。秋声在树疑天乐，桂子零空像雨花。午供乍修能共饭，朝酲未解更煎茶。闲身便欲从师住，又被旁人笑出家。《东游杂诗四十首 其三十六》近代·连横—看花本是萧閒事，听曲偏多逸豫时。左顾孺人右稚子，游踪到处祗题诗。《九日侍宴乐游苑诗》南北朝·沈约—凭玉宅海。端扆御天。止流飞壑。静震腾川。凝神贯极。摛道漏泉。西裘委袵。南风在弦。暮芝始绿。年桂初丹。上林叶下。沧池水寒。霜沾水寒。鴈动轻澜。停跸玉陛。徙卫璇墀。琱箱凤彩。羽盖鸾姿。虹旌迢递。翠华葳蕤。礼弘灞汭。义高洛湄。《夜归》明代·李舜臣—怜此归来晚，萧萧夜色深。月明孤鸟宿，秋急乱虫吟。名薄劳萋斐，心疏滞绂簪。因思郎署里，贤俊昔如林。《追和程春海先生橡茧十咏原韵 其五 驱蠹》清代·郑珍—蠹蠹岂得已，亦复因饥寒。秪此万头虫，尔饱我则难。系头有排索，系足有机竿。非我能陷子，天教入其间。《湖山十咏》宋代·王希吕—山光拥翠落杯中，水色天容上下同。身入蓬山人不悟，碧桃无数倚春风。《小雨》宋代·陆游—赤日炎熇势未回，川云忽起亦佳哉。鸭冲细雨桥阴出，蝶弄微风草际来。榉柳不禁朝暮久，芙蕖犹有二三开。一年光景烦君看，何怪昆池有劫灰。《寓梅溪即事》宋代·胡宏—春深春水暖，乱落桃李花。露淞白山顶，左禾右罢}穗青有家。微醺坐溪西，对此景物佳。悠悠动遐思，恨恨得长嗟。振衣偶回首，风吹杨柳斜。《思家》明代·董纪—生别双垂泪，虚名五品官。岂能忘顷刻，不见寄平安。远道三千里，孤舟十八滩。何时得归去，细与说艰难。《晓起》清代·姚燮—天风吹客醒，海气逼鸿归。废圃宜秋绿，荒山得晚晖。渴时逢酒熟，病久与书违。莫动劳生感，无劳是息机。《苦雨后感怀》明代·谢榛—苦雨万家愁，宁言客滞留。蛙鸣池水夕，蝶恋菜花秋。天地惟孤馆，寒暄一敝裘。须臾古今事，何必叹蜉蝣。《画梅 其一》清代·瞿应绍—才把梅花写，离亭玉笛寒。一枝君看取，别后寄应难。《丁丑岁冬夜发家书二首 其二》宋代·李光—越国今安在，湖边想旧居。衡阳空有雁，不寄一行书。《玉津晚归马上》宋代·贺铸—落日南城陌，东风禁火时。醉醒皆自得，单袷正相宜。绿树侵高阁，繁花洒曲池。未应判节物，可奈故园思。《题严太守云闲卷》明代·郑真—浮云空幻锦芙蓉，千里宁留去住踪。山壑凝秋迷使骑，石台拂晓起神龙。敢云海内恩波浃，时许人间步武重。阊阖春开天咫尺，闲心安得久从容。《送张仲立上计二首 其二》明代·胡应麟—飞旌千里问神州，驿路梅花照锦裘。上计词臣新渤海，称诗才子旧长洲。风烟御苑回金埒，雨露明堂下玉旒。惆怅河桥深雪里，尽将离恨入齐讴。《元日用长字韵》明代·沈周—年来隐计自为长，簪笏何如书满堂。入眼晴云占岁气，照门春日动江光。传椒老子腾腾醉，骑竹儿童故故狂。车马东华虽富贵，贫穷吾亦爱吾乡。《三月十七日作》当代·卢青山—苍苍穹庐下，立足竟何地？心如粟芥舟，簸荡苍海里。《张都统怀古四首》宋代·郭印—控弦谁敢与争锋，细柳将军眼自空。拊髀何须长叹息，分明颇牧在云中。《感遇五首 其一》明代·宋登春—燧后教火食，沿代利欲生。佃鱼争朵頣，弧矢遂为兵。鸿运乃如此，海波讵能平。伊畲抱宿性，聊以澹自营。眇躯混群有，乘花归无名。《高阳台 坐雨作》近代·谢觐虞—冷雨淹春，凄烟幂梦，东风抵死难晴。一寸相思，帘波颓卷楼阴。玉龙解道缃梅怨，唤魂归、不到孤衾。夜潇潇、残鼓铜街，泪眼飘灯。人间依例繁红好，又媵桃嫁杏，俄顷春城。水际搴芳，长条忘却离襟。枝苔剩有寒禽恋，守行云倦了弦琴。镇相看、万劫诸天，一夕三溟。《从甘泉师游罗浮和韵 其二 宿青霞》明代·庞嵩—时事百忧逼，放下还全休。况兹得归来，驾言值高秋。罗浮两股合，猿鹤故悠悠。天末金飙起，嶂外浮云收。诸生夙同约，四美兼来遒。仰止山愈近，步步从公游。始入朱明庐，载陟青霞丘。层楼敞明觉，盼远舒长愁。越宿瞻天华，藻蘋荐前修。四贤可五七，志愿刚应酬。仙人煮白石，至坚亦能柔。为山始一篑，峻极何足忧。《桃源图》宋代·郑思肖—长城徭役苦咨嗟，澧水偷春隐岁华。有耳不闻秦汉事，眼前日日赏桃花。《南池》宋代·秦观—汎汎池中凫，上下与水俱。不与水争力，所以全其躯。遇物贵含垢，修身戒明污。胡能若云月，浪自惊群愚。《上巳次日游梅关步东坡过岭韵》当代·熊盛元—梅子青黄意岂堪，酒边回味涩犹甘。填胸古恨沉杯底，豁眼晴云是岭南。历乱莺啼千仞木，凄迷梦隔几重岚。曹溪冷浸吟魂翠，恍见坡仙瘦影毵。《首夏》宋代·释善珍—首夏山中风物和，不妨老子小婆娑。竹亭晴坐燕泥少，花迳晓行蛛网多。云表危峰干北斗，道傍古树识东坡。匡庐深处堪归隐，岁月澜翻奈老何。《清平乐 天津诗词社成立》近代·寇梦碧—催花风好，津海飞诗到。古翠今红都醒了，天若有情须笑。十年青鬓双皤，烽烟愁换清歌。眼底江山多丽，秋娘无奈春何。《画石谷图送吴提学升云南宪使》明代·张宁—石谷山头云昼开，石谷山下泉萦回。谷中主人欲高卧，霹雳一声惊梦回。六经膏泽已渐被，四方霖雨迟滋培。大川舟楫小如苇，惟有图籍江南来。《花朝后五日同梁药亭屈本庵吴山带李方水集石公离六堂即事书怀二首 其二》明代·陈恭尹—西畴延夕照，篱落见层层。塔影千年寺，琴声百岁僧。风枝翻弱絮，香蕊结垂藤。妙法离言说，南宗此一灯。《酬裴侍御留岫师弹琴见寄》唐代·李白—君同鲍明远，邀彼休上人。鼓琴乱白雪，秋变江上春。《无淮和尚赞》宋代·释智朋—夺身铁色，飞崖倒戈，欠蹄少角。得聩翁之聪而震忽雷，乘云巢之云而撒巨雹。远若可亲，迩而逾邈。拈死柴头，煨文武火，而起龙宫之烈焰。以广长舌，谈真圣谛，而被天子之恩渥。或谓为密庵破庵，跳篱蓦墉之克家。岂知是修水黄梅，寒霜冷焰之超卓者也。《香江别何乃文洪肇平二君》当代·陈永正—昔年寻梦地，陵谷几沈堙。席接重楼暖，杯深二妙亲。幸容瞻秀拔，何待论天人。清夜弥敦道，行行不动尘。《夏日十二首 其十二》宋代·张耒—夜色川原合，秋声草木催。星辰随地阔，河汉写山来。栖鹤凉先警，饥乌夕未回。高楼对斜月，鸣笛正清哀。《霞谷清夜》宋代·释智愚—势书蕴丘壑，冥机未策勋。瓦匜消古篆，石榻伴归云。胜事知如许，余生无所闻。灯花冷相笑，何可补毫分。《送陈校书赴蔡州幕》唐代·章孝标—天假纵横入幕筹，东南顿减一方忧。行赍健笔辞天阁，《次韵东坡四时词 其二》宋代·李纲—深院沉沉清昼永，画屏玉枕冰肌冷。辘轳惊起宝钗横，香篆浮烟帘幕静。翠眉不为捧心颦，鬓乱妆残约略匀。情似杨花无定处，可怜金谷堕楼人。《和王詹叔寄彭年四首》宋代·韩维—断瓢疏罟入提携，浊酒徐倾鱠缕肥。雨后碧山来爽气，松间明月尚清辉。《东武吟》明代·王世贞—罢鸟厌离枝，罢客厌离乡。听君行泣复坐诉，令我断绝少年肠。始从张侯号博望，寻源凿空竟西方。问君何所历，身毒安息大月支。问君何所见，深目高鼻卷眉髭。其人何所宝，葡萄汗血香都夷。其俗何所尚，嗜利轻杀易汉儿。结营勃律河，士卒樵汲供炊麋。斧冰十指半堕落，又有猛兽搏食之。经行十三载，皮肉消尽馀音声。音声固未改，舌强亦难明。忽睹嵬峨之宫阙，不敢遽谓长安城。不知张侯见天子何所言，独封大邑金帛蕃，甲第亦轩轩。馀者公车门，十上不得论。最后稍为郎，给钱十万令还乡。庐井渐非故，急欲问爷娘。行逢耆旧为相指，双冢累累置道旁。新妇逐他人，他人生儿已扶床。对讫始大悲，耆旧内相疑。别时朱颜复鬒鬓，今来其人鬼邪非。又闻甘泉宫，召按西边事。乡导不乏兴，应须故时吏。家乡空荡尽，枯骨终远弃。吁嗟哉，丈夫功成差足乐，不如贫贱佣力作。《赠饮客》宋代·沈辽—鄙性不嗜饮，不知酒中乐。古人能闭关，此兴应可度。形骸委物外，宠利安能薄。何为攘臂人，喧卑同燕雀。朝挥百神王，夕引群忧涸。畴昔二三公，逃死向杯杓。我乐不在是，陶然造冲漠。子当剧醉时，相访南山脚。《北地》明代·徐熥—北地非吾土，重游信可哀。鸦声喧白骨，马足起黄埃。野旷衰杨柳，田荒变草莱。江南风物好，一望一徘徊。《仲夏望日过蔚千饮》清代·戴亨—谩誇远水与遥岑，城市山林此又寻。南浦雨过湘簟爽，西峰云起晓窗阴。忘形礼数捐虚谬，坐客尊醪任浅深。借问当时河朔饮，可能来往有高吟。《题张教授必学慈孝永思小卷》明代·朱浙—生别何草草，死别何悠悠。霜落荆门树，萧然天地秋。携孥一万里，禄养为亲谋。兹事已不及，钟鼎将奚求。妇姑平生欢，瓶罍千载羞。蓼莪不忍读，洒泪满山丘。《钓台 其三》明代·黄廷用—谏议大夫坚不拜，何于建武复来招。请看唐帝容巢父，鸿鹄冥冥亘紫霄。《春郊行》明代·戚继光—十日一出郊容改，东风夜发山花红。纷纷桃李何为者，不可思忆天之工。轮转荣枯何日了，年年青入长城草。嗟嗟人生物不如，一度经年一度老。朔方健儿期报恩，憔颜短发披荆榛。成蹊桃李自何处，那知芳草忆王孙。《次韵宏父初夏》宋代·于石—留得三分春意和，茶醾犹可入吟哦。人情疏密庭前竹，吾道卷舒池上荷。结友岂无今管鲍，论诗奚必古阴何。梅霖骤涨江天阔，还有长午可钓麽。《杨花》元代·耶律铸—游人枉自怨年华，断送春风是此花。可是东君难管领，一天晴雪过谁家。《西阳岭》清代·褚廷璋—层青何崔巍，左右束山峡。乔荫森参天，岩巘互积压。中界一线堤，登顿苦力怯。万古擅形势，风云护周匝。桓桓胡将军，昔此驻戈钑。受困伪汉余，星沈一军泣。遗容依古佛，香火阅僧腊。夜半松涛翻，犹疑阵云合。官邮孟冬初，倚筇凌巀嶪。书生愧毛锥，怀古气空慑。萧条四山风，日晚冷巾袷。惊禽向客啼，扑面堕残叶。《又五位》宋代·释子淳—正中偏，宝月光凝海底天。何事渔舟难满载，流辉争肯透波澜。《题丁少瞻林园》宋代·徐照—州分低岭外，来向此园行。路改初栽树，堂成未有名。药苗如草长，岩溜入池清。欲识怀君意，时闻鹤一鸣。《游虎丘》当代·陈伟强—古阜生秋草，空阶夕照酡。霞光绕斜塔，剑气起横波。顽石听经久，香泥埋玉多。明朝抱瑶瑟，直入白云窝。《清平乐 其十三》近代·赵尊岳—金尊彩袖。频献鹅黄酒。不数天魔狂妒柳。妙舞紫云长寿。珠喉玉指冰弦。红羞翠掩灯前。绰约杏花半吐，清辉明月初圆。《暑夜泛舟》宋代·陆游—烈暑元知不可逃，天将清夜付吾曹。小舟行处浦风急，健鹘归时山月高。愚智极知均腐骨，利名何啻一秋毫。等闲分得吴松水。安用并州快翦刀！《赠笔工》宋代·张嵲—顾兔霜余毫健如，銛锥妙手应时胥。临池自愧无功用，欲借僧房柿叶书。《山林绝句十八首 其八》当代·陈振家—日影映波如散绮，禽声一串似穿珠。才庸徒抱耽诗癖，赚个诗名啖得无？《阴》清代·弘历—前朝嵩阳雨，信灵未及寸。迩日历广陆，堀堁扬尘坋。冬麦始茁苗，遍野绿针嫩。三白虽可待，豫立言诚信。薄暮作轻阴，冀洒天浆润。无间为民心，不已祈年愿。《弘慈寺访罗侍御不遇》明代·孟洋—骑马出城郭，逍遥访所亲。高林浮薄日，古寺入残春。细细檐花静，嘤嘤谷鸟频。风光助吟咏，发兴为谁新。《宣清 元日》清代·赵熙—天在山中，六换年光，依然千门送喜。似儿时，还祝岁丰，愿人间普销兵气。燕子生涯，桃花世界，钧天梦里。领全家贺新春，尊前心事提起。念正朔随人，衣冠易代，不才今老矣。自紫陌朝天，乌台削草，历定哀间，一一中华麟史。到馀生，斜川无地。舍陶潜，义熙谁记。一杯酬长命，问此后东风，过丁年是谁丁巳。《滦阳别墅》清代·弘历—又来别墅早秋天，未启閒斋向二年。草木依然成荟蔚，光阴底识有推迁。涛增古柏急鸣籁，潦退潨流缓汇川。忽忆云窗同眺处，愁怀欲遣倍凄然。《韩愈见大颠图赞》宋代·释智愚—膻后板，无孔笛。省要乞一言，虚空轰霹雳。临机不争，转身又却。随他声色非声色，洞庭湖外千峰碧。《寿思斋弟六十初度 其一》明代·区元晋—未了渔蓑未了閒，且随閒处乐人间。诗书孙子教群习，世态炎凉放两关。花甲从头再数去，海筹屈指几遭还。与君岁岁台莱咏，参对南山与北山。《钱维城峭壁寒林》清代·弘历—枯枝无叶有丹青，架水天然合草亭。过壁烟云饶变态，倚栏高士独延停。《悼亡百绝句 其六十五》清代·许传霈—城外潮惊同梦醒，东来西去数曾经。今时若不分生死，依旧联床夜夜听。《贻上党程户侯》明代·宋登春—击筑醉燕市，跃马佩吴钩。白玉酬歌笑，黄金散故□。留滞防人面，凄其损客心。春来每起早，兰泽一长吟。《阴山雪》元代·陈泰—汉家将军愁失道，阏氏半夜双蛾老。祁连千丈酸风高，日日毡车翻海涛。谁怜中郎齿如戟，谁怜昭君发如漆。《水调歌头·寿赵漕介庵》宋代·辛弃疾—千里渥洼种，名动帝王家。金銮当日奏草，落笔万龙蛇。带得无边春下，等待江山都老，教看鬓方鸦。莫管钱流地，且拟醉黄花。唤双成，歌弄玉，舞绿华。一觞为饮千岁，江海吸流霞。闻道清都帝所，要挽银河仙浪，西北洗胡沙。回首日边去，云里认飞车。《【仙吕】赏花时》元代·杨果—秋水粼粼古岸苍，萧索疏篱偎短冈。山色日微茫，黄花绽也，妆点马蹄香。【胜葫芦】见一簇人家入屏帐，竹篱折，补苔墙，破设设柴门上张着破网。几间茅屋，一竿风旆，摇曳挂长江。【赚尾】晚风林，萧萧响，一弄儿凄凉旅况。见壁指一似桑榆侵着道旁，草桥崩柱摧梁。唱道向红蓼滩头，见个黑足吕的渔翁鬓似霜。靠着那驼腰拗桩，瘿累垂脖项，一钩香饵钓斜阳。水到湍头燕尾分，桥掂河梁龙背稳。流水绕孤村，残霞隐隐，天际褪残云。【幺】客况凄凄又一春，十载区区已四旬。犹自在红尘，愁眉镇锁，白发又添新。【煞尾】腹中愁，心间闷，九曲柔肠闷损。白日伤神犹自轻，到晚来更关情。唱道则听得玉漏声频，搭伏定鲛绡枕头儿盹。客窗夜永，有谁人存问？二三更睡不得被儿温。花点苍苔绣不匀，莺唤垂杨语未真。帘幕絮纷纷，日长人困，风暖兽烟喷。【幺】一自檀郎共锦衾，再不曾暗掷金钱卜远人。香脸笑生春，旧时衣裉，宽放出二三分。【赚煞尾】调养就旧精神，妆点出娇风韵，将息划损苔墙玉笋。拂掉了香冷妆奁宝鉴尘，舒开系东风两叶眉颦。晓妆新，高绾起乌云。再不管暖日朱帘鹊噪频，从今听鸦鸣不嗔。灯花谁信，一任教子规声啼破海棠魂。丽人春风三月天，准备西园赏禁烟。院宇立秋千，桃花喷火，杨柳绿如烟。【幺】倚定门儿语笑喧，来往星眸厮顾恋。彼各正当年，花阴柳影，月底共星前。【尾】口儿口店，心儿怨，时急难寻轻便。天也似闲愁无处展，蘸霜毫写满云笺。唱道各办心坚，休教万里关山靠梦传。不是双生自专，小卿紧劝，只休教花残莺老了丽春园。《黟坑桥亭次以文韵二首 其一》元代·郑玉—擢笔题高柱，披襟挹好风。剖瓜苏渴客，采药识仙翁。飞鸟连云白，幽花点水红。相从问归路，疑误入崆峒。《咏伯时画冯奉世所获大宛象龙图》宋代·黄庭坚—上党良家子，挽强如屈肘。三十学春秋，岂为莎车首。谁言冯光禄，不如甘延寿。虽无千户封，乃得六龙友。《题分宜县胡于信钓翁诗卷》元代·郭钰—严光不作汉廷臣，今日闻君亦隐沦。草笠暮归三峡雨，竹竿晴钓五桥春。长歌鼓枻知音少，满卷题诗入画真。马上行人莫相问，白鸥波暖最相亲。《题萧本器竹 其一》明代·杨士奇—爱尔清淳比玉琳，青春黄卷好留心。林间石畔无尘事，一寸光阴直万金。《贫交叹》明代·魏时敏—閒居无客到，寂莫掩衡茅。官懒终成癖，家贫易绝交。柳残莺不语，松老鹤还巢。世事皆如此，何须赋解嘲。《和四家兄元日看梅》明代·区大相—正朝览物华，庭梅色已弄。送腊稍辞寒，迎岁尚含冻。年光蕊上转，春意枝间动。初妍映柏觞，早芳入椒颂。人对新岁花，鸟回新花哢。《平城》明代·屈大均—往日平城困，阏氏畏汉威。三军方彀弩，一角忽开围。娘子城犹在，陈平计不非。只今频月晕，谁复救龙旂。《大仙庙》宋代·苏泂—风木哀鸣想佩环，飞鸾何在古祠閒。无端牢落悲秋客，刚把人间比梦间。《自太谷上太原访徐伯让主簿不值其二子留饮》明代·谢肃—太谷县斋中夜饭，太原驿路及晨行。春风马上吹残梦，野水沤边驻远情。麦叶纤柔青出陇，杨花飘荡雪漫城。如何相访不相见，愁对江南酒一觥。《元老十二丈教授就馆西城因以寄之》宋代·华镇—谁教蹇步蹑丹梯，曾是先生振所迷。始喜草庐依郡北，旋聆绛帐出城西。仪韶久合为虞凤，伏鹄犹劳似鲁鸡。却爱春风嘉树下，依然还见旧成蹊。《元孝六十又一生日赋以为寿 其三》明代·屈大均—汉代羽林子，孤儿今几何。瓶侯孙氏少，剑客李家多。寇雉衔霜去，边雕蔽日过。文渊雄顾盻，明岁未蹉跎。《思归》宋代·虞俦—风雨连朝作伴牢，只堪痛饮读离骚。谁知老境侵腰脚，早是多情惜鬓毛。杖屦出门还有碍，簿书堆案敢辞劳。年来俯仰终无补，尚欠归田一著高。《涂中每息必索砚笔抄诗作廿八字》宋代·赵蕃—望望青山乱作堆，行行身到白云隈。偶逢道店聊休歇，又被匆匆诗债催。《钱江阴挽词》宋代·楼钥—庾岭梅花暖，贤侯惠爱深。精神虽满腹，抚字亦劳心。九转竟难遇，二毛何遽侵。伤哉东逝水，无复大江阴。《西江月 检辛氏祠堂本稼轩集钞存，以贻金月石，缀此小词》近代·龙榆生—谁共鹅湖嘉会，遥钦玉局宗风。孝标一论慨应同。閒把危弦调弄。心契多年见晚，酒醺双颊潮红。瓢泉一酌兴还浓。楼外狂涛任涌。《澳门杂诗 其十一》清代·丘逢甲—覆路榕阴接海堤，望洋东转望洋西。马蛟石上看潮立，十万军声战水犀。《分得无题》宋代·陈起—露杯云馆昔相留，解佩人归暗绿洲。八斗才高空赋洛，九层台迥易悲秋。定知玉凤人吹怨，还念金龟婿远游。屏曲鸳鸯三十六，夜凉谁与结绸缪。《湘中弦》唐代·崔涂—苍山遥遥江潾潾，路傍老尽没闲人。《次李秬新秋韵二首 其一》宋代·刘摰—雨晴凉意日相亲，物物秋容绝点尘。沧海谁期泛槎客，西风先傍忆鲈人。收还志业围棋局，分付光阴漉酒巾。欲约一樽清夜话，月中凉露满松筠。《偶题》明代·陈煇—散帙看书对碧山，浮云流水与心閒。坐来不觉东林夕，月上前溪钓艇还。《贵阳山中杂兴 其二》清代·李良年—山阁多晚阴，断崖横瘦树。阑风江上来，泠然脆巾屦。青藤不须携，前岗延旅伫。远畴引晴绿，势与鸡山互。帕女汲泉归，墟童荷锄去。苗俗古难驯，时平亦有务。丹砂白凿间，我辙当少住。《即事吟》宋代·邵雍—生求媚于人，死求媚于鬼。媚人幸富贵，媚鬼免罪戾。生死虽殊途，人鬼岂异理。哀哉过用心，妄意何时已。《怀姑蔑柴生起用时生将谒余燕中》明代·胡应麟—秦嘉滞府胥，常建窘邑尉。良哉达人言，高才鲜贵位。矫矫姑蔑墟，柴生出其类。青云走牛马，白日侣蚊蚋。案牍劳形神，刀笔记功罪。八议权亲疏，五刑覈情伪。宁怀张杜刻，敢冀萧曹会。论交企兰荃，投诚密萧艾。丽句蒐梁陈，遐思闯晋魏。白雪流轻扬，丹霞献明媚。沾沾太玄草，捧诵若金匮。嗟余素寡合，念汝欲捐佩。南山歌未阕，北陆盟忍背。胜流实嵚崎，名士本憔悴。浮踪自昔然，大业岂终累。不见渔阳挝，正平兴弥锐。至今鹦鹉篇，永拔词赋萃。《城隅小斋》明代·林熙春—数椽小筑傍城隈，城外长江万里来。云里凤皇呈五色，日边山斗映三台。啚书数卷连床积，梅桂几株拂槛开。兀坐不禁忧国虑，呼童且酌掌中杯。《奉赠李于鳞宪副之陜西三首 其一》明代·卢楠—旷莽龙首野，㠨峍九嵏岑。应龙驾祥飙，上下乘隃阴。灵威施鞶荣，五采绚相寻。骀荡诚足乐，怅念讵能任。愿希晨风羽，招摇出平林。凌厉赤霄间，䎖翃待啸音。神物固超忽，弃我长河浔。《浣溪沙 菊展》近代·朱庸斋—旧惜幽花擅瘦姿。今朝霜饱萼偏肥。捲帘清晓竞丰肌。驻景不须凭浊酒，经风原未损繁枝。九秋犹是艳阳时。《画堂春 花朝》清代·潘榕—韶光半已等闲抛。那堪病里花朝。纵教有酒也难豪。何况无聊。墙外碧摇垂柳，窗前红绽夭桃。怪他春色把人撩。怎不魂销。《【中吕】朝天子_褪咱，赑咱》元代·周文质—褪咱，赑咱，拟不定真和假。韩香刚待探手拿，小胆儿还惊怕。柳外风前，花间月下，断肠人敢道么。演撒，梦撒，告一句知心话。《辋川集二十首。辛夷坞》唐代·裴迪—绿堤春草合，王孙自留玩。况有辛夷花，色与芙蓉乱。《立春日送雁》明代·屈大均—一声辞涨海，飞向雁门归。是日春盘会，因君启竹扉。相看人渐远，相忆字应稀。南国如今日，谁言塞上非。《拟宫中行乐词四首》明代·宋登春—琉璃砚水黄金瓶，十样鸾笺写道经。太乙紫坛朝帝罢，蕊珠深殿彩花馨。《寄士彦佥宪十绝 其十》元代·刘鹗—萧萧木叶落穷冬，倦客翛然况味同。珍重孤根如铁石，少须明日又东风。《暑雨叹》明代·黄瑜—骄龙走平陆，长空浩洪涛。天瓢翻不绝，雨师何乃劳。出门畏无车，衢路多野蒿。后土吹未乾，庭树空萧骚。兀坐悄无言，蚯蚓向我号。须臾赫羲轮，六合成炉鏊。炎凉每如此，嗟嗟天盖高。《杂和唐元稹东川诗四首 其一 亚枝红》清代·弘历—百花都解亚枝红，独许绯桃占化工。桃叶成阴临碧渚，渚花红尚傲西风。《义方堂瞻先贤遗像》宋代·丘葵—六经重刊定，炳炳如日月。毫分而楼析，反约以详说。千载开我人，遗书□□□。《久不得池阳书》宋代·刘克庄—黑帜游魂尚未还，列城处处受风寒。遥知鲁女悲而啸，深愧庞公遗以安。道远家人无恙否，时危身世苟全难。何时火伴并邻里，沽酒刲羊贺木兰。《大藏主号镜中》宋代·释普岩—孤光不堕有无间，碧落冲开万象寒。扑破果然亡朕迹，从教大地黑漫漫。《归朝欢 喜衡阳守将方先觉脱难归，于时黔南警讯犹急》近代·卢前—虎口余生终不辱。失喜将军西走蜀。来生再见语何悲，传诸四海吞声哭。可怜湘水曲。一时四万人心目。视江淮、英雄本色，未负元戎嘱。四十七天新纪录。战报徒伤疆土蹙。但能明耻即奇男，包羞九世仇当复。劳君重督促。桂边莫与倭儿牧。使河池、残余仍在，及早防金筑。《星座宫神话 Lacerta 其四十七 蠍虎座》当代·添雪斋—螣蛇乘雾千年白，冰色寒波侵草碧。复绽孤瞳大黑天，飞光万物皆难逆。《感事》清代·钮琇—赭服南冠两鬓华，却携妻子系天涯。春风客泪河桥柳，夜月乡心驿路笳。恸哭范滂犹有母，飘零张俭已无家。只今知己多豪侠，空忆当时广柳车。《夏日登清微亭》宋代·傅察—永日留烦暑，斯楼得屡登。向来知异境，高处若无凭。远岫生云直，轻风蹙浪层。试承金掌露，更接玉壶冰。抵掌宾朋盛，题诗气象增。望穷遗恨在，我欲醉时升。《点绛唇·花落花开》宋代·丘崈—花落花开，等闲不管流年度。旧游何处。浅立空凝伫。惊拍栏干，忍见春将暮。凭风絮。为人飞去。散作愁无数。《哭芷青》近代·黄浚—入门失恸声先结，此士彫残忍问天。隔宿岂期成死别，耽书终以夭天年。世閒缘法君能了，去日朋尊倍可怜。一诺九原吾敢负，强挥哀泪校诗篇。《秋思 其一》明代·区大枢—重房秋寂寂，中夜守空帷。香气熏笼冷，虫声入户悲。流黄机罢早，尺素雁归迟。无限相思泪，阑干满面垂。《和高庙净明院梅岩御制韵二首》宋代·徐清叟—千年奎画照苍霞，酬唱官梅竹外斜。恭想皇灵天阙上，归疆犹惜洛阳花。《通州徐贯恂属题梅花山馆读书图》清代·郑孝胥—几生修到想居诸，换骨奇方政赖渠。何似爱梅剑南老，劝人祇读晦翁书。《太淑人管氏挽词》宋代·楼钥—彤史久不作，谁能有妇功。宁知贵家子，乃有昔人风。钿轴恩何渥，芝庭泽不穷。死生无可憾，况已悟真空。《魏衍见过》宋代·陈师道—暑雨不作凉，爽风只自高。我老亦衰疾，奈此正郁陶。魏侯有新语，高处近风骚。隐几聆五字，未觉历日劳。酒然堕冰井，起粟竖寒毛。三山已在目，万象谁能逃。历险见绝足，过口味豚膏。愿为夏雷鸣，莫作饥鸢号。《绿尊草堂为沈君赋》明代·王世贞—君是休文裔，忘忧祇绿尊。飞花翻作径，野竹自为藩。客有携琴过，童知荷锸言。壮心燕市酒，相对共销魂。《题吴孟郯画溪山雨霁图》元代·吾丘衍—雨过西风晚，阴晴向此分。溪山净如染，犹有未归云。《闻郑子高参政讣》明代·张宁—一自同舟下第归，重联书剑上春闱。青云得路故人散，白首还家往事非。漫有束刍怀远道，空惊宿草闭玄扉。伤心不似当年别，目极南天泪满衣。《哭天瑞 其二》明代·边贡—万里投荒未死身，贾生今是老成人。五经不尽青灯夜，一简空馀綵笔春。何事天公偏厄道，无情河伯枉称神。平生知己如君少，莫怪临风泪满巾。《送李使君赴抚州》唐代·皇甫冉—远送临川守，还同康乐侯。岁时徒改易，今古接风流。《书江亭壁》宋代·陈郁—人间风浪最倾危，君自深藏了不知。只恐随流禹门去，又翻头角露天池。《醒来 其二》清代·黄文仪—月隐江天树，风吹海国云。断霞成散绮，归雁带斜曛。枫落千山瘦，潮平两岸痕。氤氲香满座，雅爱爇思闻。《望江南 其四》近代·姚鹓雏—江南好，虎踞复龙蟠。仪凤门边山影合，莫愁湖上水云寒。揽辔几回看。《送少卿知宣州》宋代·梅尧臣—汴水清明下，宣城太守行。鸭头吴荡绿，燕尾楚船轻。放本三阳重，诗从小谢清。州民还最喜，门下旧通名。《望江南 溪堂对月》清代·屈蕙纕—溪上月，如鉴复如弦。几处画楼人怅望，一年能得几回圆。流影淡秋烟。《三月曲水宴得烟字》唐代·王勃—彭泽官初去，河阳赋始传。田园归旧国，诗酒间长筵。《南乡子》清代·蔡琬—风软逗轻寒。白露嫦娥静碧天。人比秋光清倍彻，悠然。曲转高歌并月圆。少长集群贤。胜事行云聚亦难。薄酒一樽须尽醉，流连。花影玲珑满画栏。《送家叔回台 其一》清代·林朝崧—客中聚首慰蹉跎，饯别匆匆唤奈何。第一伤心歌黍麦，再三致意慎风波。中年陶写宜丝竹，遗老栖迟合涧阿。莫向黄公垆畔过，旧时朋辈已无多。《满江红·正好花时》宋代·刘将孙—正好花时，忽办得、匆匆来去。道一往无情，却又别颦愁妩。四海云鬟高样髻，长思红袖□分路。怪近来、不怨客毡寒，婵娟误。《和刘后村梅花百咏》宋代·方蒙仲—千顷琼田徒手得，连云彩阁一朝成。平生富贵梅时健，肯作穷人冻饿声。《咏星》唐代·董思恭—历历东井舍，昭昭右掖垣。云际龙文出，池中鸟色翻。《遇李山人》唐代·施肩吾—游山游水几千重，二十年中一度逢。《山坡羊 其一》宋代·葛长庚—默坐寒灰清静。会向时中一定。金城贼返，报乐流星奔。用将须分左右军。出师交征定主宾。排的是天文地理，九宫八卦天魂阵。捉住金精也，送黄庭土釜封。神通。战罢方能见圣人。英雄。不时干戈定太平。《缺月》宋代·梅尧臣—缺月来照屋角时，西家狗吠东家疑。夜深精露鬼初动，窸窣古莽无风吹。《己亥岁感事》唐代·曹松—泽国江山入战图，生民何计乐樵苏。凭君莫话封侯事，一将功成万骨枯。《次韵鲁如晖雪晴》宋代·韩元吉—腊近千门雪，风高一夜晴。醉余和初拥，梦破觉窗明。鼙鼓三年戍，关河万里情。应怜铁甲冷，烽火未须惊。《寄喻叔奇丈二首》宋代·赵蕃—不见喻工部，经今两暮春。遥知磬湖上，不减浣花滨。佳句能名世，浮云岂绊身。为贪烟雨胜，聊复驾朱轮。《畴甫叔挽诗二首》宋代·洪咨夔—撰屦西山路，寻春得重陪。那知分手去，不作转头来。寂寂双溪雪，依依半树梅。经行陈迹在，横涕湿苍苔。《黄季骞君属题其先君遗像》当代·余菊庵—前清一凛生，民国一闲叟。遗像颇清严，其人定不苟。质诸季骞君，吾言有当否。《偈颂一百三十三首 其一一○》宋代·释居简—世事悠悠，不如山丘。避喧求静，骑牛觅牛。黄河合眼跳，特地一场愁。《读书》宋代·杨冠卿—忧世终何补，忠怀怅不平。收回长太息，翻作短歌行。是事且复置，今人谁可盟。湘中千树橘，墨墨了余生。《书南柯太守曲后二首》宋代·陈造—门前车马竞飞驰，等是槐安未寐时。何似阿怜歌此曲，一卮随分得伸眉。《四时田园杂兴十二绝》宋代·范成大—步履寻春有好怀，雨余蹄道水如杯。随人黄犬搀前去，走到溪边忽自回。《由空谷至中峰》清代·张进—出谷山路转，松深馀落晖。隔林闻语响，始知人采薇。归鸟引前路，涧花点客衣。倚筇憩梵宇，钟鸣自掩扉。《王昭君》宋代·陈长方—巫峡江边岁屡更，汉宫日月亦峥嵘。此身端可清边患，谁惜龙沙以北行。《句》宋代·苏迈—熟颗无风时自落，半腮迎日斗鲜红。《张孟奇太守余士翘何邦藻二明府谢绍程车君远二茂才携酒过二馀堂即席赋谢》明代·韩日缵—炎天雨后涨新澜，佳客携尊月欲团。投辖几人兰佩合，绕梁一曲酒杯宽。清言共拟占星聚，斗伎还堪卜夜看。河朔兴酣犹未惬，更邀明日尽馀欢。《潮州载阳客栈二首 其二》当代·张力夫—关羽巡城信点兵，主人瀹茗客陶情。悄然丹桂过天井，燕子呢喃三两声。《追和杨眉庵次韵李义山无题诗五首 其三》明代·沈愚—纤纤斜日弄微风，肠断仙山碧海东。鸾镜有尘空自掩，雁书无路若为通。愁横柳叶眉颦翠，泪湿桃花脸晕红。尽道芳年易憔悴，莫教青鬓作秋篷。《用谈笑青油幕为韵贺吴叔永制机 其一》宋代·李曾伯—取士虽多术，知人在片谈。文书今倚重，谋议许相参。饵陋贾生五，策明刘蜕三。坤舆方厚载，朋利得西南。《九日罗江旅情呈文孺》宋代·李新—山程十驿策驽来，中路几成兴尽回。旅次白醪饶客醉，故园黄菊为谁开。漏长更箭迟翻鼓，生久灯花细落煤。不是学无经济术，道书教我壮心灰。《寄食有感三首》宋代·周文璞—清明好时节，傲吏小诗家。失意因流水，伤心为落花。人归知市静，日落见山斜。明日三叉路，村醪亦自佳。《第三十五镜清有言颂》宋代·释义青—寻常爱客恨无来，及至人来懒话陪。空卧早知眠不当，虚劳红焰落寒灰。《南田耕舍 其二》元代·黄镇成—山下云收宿雨凉，一溪流玉自宫商。松阴满地苔花湿，坐对炉烟白日长。《郊寺饯别朱督学再次允宁太史二首 其一》明代·尹台—傍郭尘昏晓日微，出郊路静过人稀。客停簇骑穿萝径，僧迓禅堂启竹扉。含湿柳烟浮席动，飏空花雨入帘飞。江南秋至莼鲈美，羡尔扬帆今独归。《送佑兄之仰山》宋代·释绍昙—仰山活业苦无多，畲片荒田种粟箩。去与一锄翻到底，听渠叉手道如何。《韩祠怀古》明代·冯绍京—昌黎曾搆读书台，窗对连阳八面开。谪宦心悲天阙远，问奇人载曲车来。池中洗砚波成墨，帐下凝烟色亦煨。山斗至今群共仰，粤南文采迥昭回。《长安少年行·金朝》王郁—新月平康金步莲，青云戚里玉连钱。谁家年少秋风里，梁甫吟成抱剑眠。《西江月》元代·尹志平—莫羡喧哗京市，休辞淡薄山家。猿啼鹤唳兴还加。心地清凉无价。夜伴清风皓月，晓观绿桧云霞。蓬头丫髻做生涯。堪向幽屏图画。《和王晦叔寄德莹弟韵 其一》宋代·朱熹—闻道君归湘水东，经行长在白云中。诗成天柱峰头月，酒醒朱陵洞里风。旧学难酬香一瓣，流年谁管鬓双蓬。书来为指誵误处，不涉言诠不落空。《饮酒·十二》魏晋·陶渊明—长公曾一仕，壮节忽失时；杜门不复出，终身与世辞。仲理归大泽，高风始在兹。一往便当已，何为复狐疑！去去当奚道，世俗久相欺。摆落悠悠谈，请从余所之。《春日怀淮阳六首 其一》宋代·张耒—西城门外古壕清，太昊祠前春草生。早晚粗酬身计了，长为閒客此间行。《偶得辛丑八月上华首台作不觉潸然复用原韵成诗聊写怀抱时庚申七月晦日也》明代·释函是—旧事荒凉不记年，残篇收拾倍悽然。西风叶堕梧桐后，山月寒生霜露先。数历艰危馀老病，不堪绍续托林泉。难忘涓滴成孤负，虚愿何曾到眼边。《读退之人不知古今马牛而襟裾之句有感》宋代·陆游—书生独占世间痴，过计私忧无已时。知尽古今成底事？空将血泪向人垂。《绿萼梅》宋代·程公许—缥缈南山萼绿华，春宵侍宴皇家。定知饮酹玻瓈碗，去拥云軿并六花。《送李屏山丞宝应》明代·陈一松—十年彩笔意何涯，此日承恩鬓未华。佐政风流唐少府，行春湖上汉仙槎。时艰民瘼堪垂涕，阀阅簪缨岂浪誇。正是枳林栖彩凤，飞腾还向帝王家。《将干岭》元代·贡师泰—绝顶低南斗，重关壮北门。陇云浮地白，谷水带泥浑。宇宙神功大，山河帝业尊。小臣叨载笔，华发感深恩。《真州距杭城仅数百里自夏徂秋己历三月不能一省祖墓雨后见月感赋》清代·戴亨—来此夫何事，淹留起暮愁。江山邻故国，风雨滞行舟。白发心多感，他乡月易秋。望云挥老泪，魂梦越江游。《春兴 其一》明代·徐渭—好景蹉跎知几回，今春商略紫洪隈。固应带插挑深笋，兼好提尊饯落梅。双蹇百钱苦难办，片桨孤舟荡莫催。见说山家兜子软，借穿峰顶晚霞堆。《登楼闻笛有感 其二》元代·叶颙—一声长笛夕阳楼，总是关山旧日愁。杳杳山青云尽处，澹烟衰草不胜秋。《赠圭上人》宋代·董嗣杲—几年参四教，孤影托三衣。自识閒机了，谁甘苦行归。秋藤溪水活，雨叶寺墙肥。觉得真如处，空房不掩扉。《毛诗》宋代·任希夷—三百诗删麟笔前，周家积累瓞锦锦。须知正始基王化，只在关雎第一篇。《庄严寺海棠洞》宋代·王瑜—千株相对复相重，袅娜繁枝夹路红。疑是当时锦步障，至是留得罩春风。《梅花引 ?溪旧隐》元代·丘处机—无名客。无牵迫。无桑无梓无田宅。古岩前。老松边。长歌隐几，徐徐考太玄。玄中默论无生死。实际何曾分彼此。贯千经。协三灵。包含万化，都归一念冥。行不劳坐不倦。任行任坐随吾便。晚风轻。暮天晴。逍遥大道，南溪上下平。溪东幸获忘形友。月下时斟消夜酒。酒杯停。月华清。披补救散发，欣欣唱道情。《望岳 其二》明代·屈大均—朱鸟天边配五峰，湖湘倒映翠芙蓉。白云冉冉香垆出，古洞阴阴玉简封。一气衡阳生帝子，十年南极见飞龙。遗宫缥缈无寻处，日暮空闻岳麓钟。《杂感》清代·刘岩—凶器古有兵，高品古有名。兵凶不可黩，名美不可争。赫赫鬼神心，恶杀兼恶盈。穷兵祸自毙，矜名身自倾。二者同一机，盈乃与杀并。惟寂与惟寞，所以全厥生。《题秋山图》元代·郭翼—山上浮云天几重，秋高花散玉芙蓉。好携谢朓惊人语，醉里来登落雁峰。《春尽夜坐三首》宋代·杨万里—春光草草病中休，病眼逢春道是秋。秪有青灯怜此老，伴人无睡照人愁。《句》宋代·刘筠—龙驾昌明御，天旗太乙神。《陪诸友赴城南妙智上人晚集》宋代·李处权—晚烟林际泊，夕阳波上明。天寒少佳色，树老无柔声。支郎颇好事，我辈适同行。剧论不知醉，感时空复情。《戏赠侯常侍》唐代·李洞—葛洪卷与江淹赋，名动天边傲石居。《呈孙元素》宋代·吕祖异—匹马先来破晓云，千章乔本翠缤纷。山围道院窗窗见，泉出丹池处处分。酒好便能浇磈磊，饭香何必御羶荤。明朝又踏红尘去，多羡烟霞总属君。《题济胜七物·七村童》宋代·陈造—貌野言伧却近真，客前疏上四下各}不能嗔。折花替我簪纱帽，看竹须渠问主人。《入朝曲》元代·周巽—圣作万物睹，如日天之中。玉帛来群后，车书庆大同。翔毂临驰道，鸣佩集上宫。天香满臣袖，封事达帝聪。衮职惭无补，赓歌颂成功。《句》宋代·释惠崇—浪经蛟浦阔，山入鬼门寒。《醉中题鲛绡诗》宋代·苏轼—天地虽虚廓，惟海为最大。圣王皆祀事，位尊河伯拜。祝融为异号，恍惚聚百怪。二气变流光，万里风云快。灵旂摇红纛，赤虬喷滂湃。家近玉皇楼，彤光照世界。若得明月珠，可偿逐客债。《代人赠王员外》唐代·白居易—好在王员外，平生记得不。共赊黄叟酒，同上莫愁楼。《吊黄介子》清代·张之纯—矫矫黄介子，成仁愿杀身。至今称义士，当日号奸人。结客思兴汉，潜踪岂避秦。凄凉法宝寺，遗恨大江滨。《浮踪》明代·林大辂—浮踪甘屏裔，簿领亦闲闲。虎迹村间路，猿声郭外山。四愁仍欲结，双鬓渐成斑。长见乘槎者，天风万里还。《竹鸡》宋代·刘攽—惯听巴山杜鹃哭，饱闻湘岸鹧鸪啼。浓云细雨黄昏暮，竹外传呼滑滑泥。《醉歌》宋代·陆游—草书大叫写成图，博?随声喝作卢。何以即今云海上，千钧强弩射天吴。《述怀二首》宋代·郭昭乾—箕颖久沦没，矫矫谁能群。忆昔让王者，高风殊可闻。我怀在廖廓，思勒沧浪勋。何时凌紫蹻，翛然绝尘氛。《送文用弟起取之京》明代·陈爟—同气复同襟，相看谊转深。憔鹩甘枳棘，鸾凤协韶音。便道斑斓好，联床风雨霪。旧时袍笏在，还汝继朝簪。《餈韵杨公济奉议梅花十首》宋代·苏轼—鲛绡剪碎玉簪轻，檀晕妆成雪月明。肯伴老人春一醉，悬知欲落更多情。《浑河晚渡》清代·戴梓—暮山衔落日，野色动高秋。鸟下空林外，人来古渡头。微风飘短发，纤月傍轻舟。十里城南望，钟声咽戍楼。《九日约冯伯田王俊甫刘元煇》宋代·方回—山雨初开一望之，似无筋力可登危。每重九日例凄苦，垂七十年更乱离。今岁江南犹有酒，吾曹天下谓能诗。肯来吊古酣歌否，恰放黄花一两枝。《小楼独坐用菊潭壁间韵》宋代·施枢—帘卷疏风入小楼，夕阳衔雁欲西流。无人细说吟边事，独有黄花共晚秋。《次韵张守与润守总卿诗四首》宋代·陈造—天阶玉作笋，此地合垂绅。尚戒专城驭，虚逢籲俊辰。公方阅竹马，名已荐枫宸。政恐经纶去，诸公拱后尘。《一翦梅（腊前梅）》宋代·韩淲—一朵梅花百和香。浅色春风，别样宫妆。西湖衣钵更难忘。雪意江天，浑断人肠。《四老堂诗 其一》宋代·仲并—好上清班冠紫宸，抽身便作最閒身。疏梅茂竹几多目，曲槛方池随处春。两两脊令听自好，重重华萼见长新。灵椿一树婆娑甚，稳覆家庭四老人。《广陵访欧博士桢伯》明代·陈履—烟水长芙蕖，芜城五月初。为怜羁旅客，来访广文居。问字怀偏切，论文兴有馀。三年殊契阔，一见重踌躇。地僻堪留客，官閒可著书。吟轩饶苜蓿，讲肆落鳣鱼。宦业休论薄，时名信不虚。芝兰争秀发，桃李自扶疏。行迹惭漂梗，归心忆敝庐。漫将牢落意，聊向故人摅。春殿开金马，天门敞石渠。悬知汉家诏，早晚召严徐。《小憩下窑寺竹里》明代·吴与弼—嶰谷沉沉足午凉，郤枝寂寂散秋香。会心不觉孤吟久，信是閒中日月长。《松陵有旧家子卖笑以养亲孙子悯其志为成四诗 其一》清代·孙原湘—上弦月出两头纤，双笑花枝揭画帘。不似小家拘束态，自然通脱自矜严。《读邃汉室诗》清代·夏子麟—诗成白傅妪都解，嬉笑髯苏句亦奇。平淡总由绚烂出，个中意味几人知。《黄山遇雨 其二》宋代·汪兼山—碑翻荐福雷轰碎，舟近蓬莱风勒回。山意有馀还不尽，青鞋留待后游来。《水龙吟二首 其二》清代·史承谦—茫茫越国山川，岂徒湖上矜佳丽。兴亡南渡，曾经付与，武林遗事。玉马朝周，金仙辞汉，黯然挥涕。看龙飞凤舞，千年魂魄，应都在，斜阳里。一棹中流曾倚，指东西，锦衣残垒。海声隐隐，潮头矗矗，青来天地。严子滩高，禹王陵远，游心何已。今春雨渺云锦，目断浙江烟水。《北邙山》清代·张坦—北邙望不极，漭漭水烟平。让岳峰难矗，支河势自横。夕阳荒草树，乱冢尽公卿。但进一杯酒，何须身后名。《送吕少府》唐代·戴叔伦—共醉流芳独归去，故园高士日相亲。《蔡京葬处女冠居之》宋代·释居简—观里黄蜂晚退衙，观前桃著小春花。更无寻访麻姑处，零落风烟似蔡家。《除夕感愤 其四》清代·陈曾寿—主辱仍赊死，凡亡并丧存。谁为侍中血，深愧楚骚魂。假翮无高义，居奇更祸源。明夷方用晦，天道竟安论。《送别袁公四诗》宋代·孙应时—绝代风流上骏奔，感公封植到孤根。云间假宠腾天路，宝画分辉照荜门。末学有心期卒业，不材无地可酬恩。从今礼数千官隔，知复何时奉一樽。《塞上杂歌赠赵总制 其四》明代·黄廷用—虎幔初开灵武壁，豹旗日绕贺兰山。山头遥望无烽火，淬剑磨刀黑水弯。《点绛唇 病中》清代·高燮—一榻支离，恹恹睡梦无凭据。不成情绪。听遍黄梅雨。除却呻吟，没个商量处。烟痕语。纱窗暝处。恐与魂飞去。《即事有感呈石末公》元代·刘基—葵藿倾心向大明，参商琐琐只寻兵。蛾眉欲擅三千宠，鱼翼难通九万程。贝锦笙簧鸱鸟瑞，明珠瑑玉泰山轻。两阶干羽闻来格，分北犹劳圣主情。《周五声调曲二十五首 羽调曲五首 其二十》南北朝·庾信—树君所以牧人，立法所以静乱。首恶既其南巢，元凶于是北窜。居休气而四塞，在光华而两旦。是以雨施作解，是以风行惟涣。周之文武洪基，光宅天下文思。千载克圣咸熙，七百在我应期。实昊天有成命，惟四方其训之。《沈青门见访二首 其二》明代·王慎中—长揖未遑讲主宾，挽须顾笑有情亲。曾从卷里看诗句，已是掺祛识面人。《回文偈二首》宋代·宋太宗—训大宽深古。下缺《述征 其十》明代·邝露—依刘越山川，山川翳丛棘。胸吞云梦游，目送潇湘碧。牢落多古伤，羁孤鲜今识。舟行仆云瘏，陆行马变色。蛩蛩距虚游，衔草不自食。偶然得名酒，先此劝仆役。《颂古一○一首》宋代·释子淳—珊瑚枝上玉花开，风递清香遍九垓。勿谓乾坤成委曲，韶阳亲见睦州来。《万岁山 相传明太祖曾至此》清代·俞樾—汉皇登嵩山，山中呼万岁。山神不解谀，未免疑真伪。明祖登兹山，山名与之符。不知空山里，曾效嵩呼无。于今山色青瞢瞢，万仞巨右千盘松。真人所到即名胜，云气非复寻常同。呜呼，三百年，明祚毕。崇祯十七外，止有福王一。回首燕京万寿山，可怜龙驭徒萧瑟。岂若兹山掩薜萝，千秋万岁总嵯峨。太平草木多佳气，莫问前朝事若何。《荆山》明代·汪广洋—荆山有玉名天下，玉去山存县治幽。九涧直从松顶落，八河旁绕石根流。椒花委路东风歇，云气弥空紫盖浮。兵后可伤民物尽，几家星散住林陬。《山中漫兴寄怀谢宗吉林元美》明代·张嗣纲—霜天飞雁渡平湖，山铺萧萧四望孤。一曲自歌还自听，数杯谁酌与谁娱。登高拟蜡游山屐，掩径空烧蓦地炉。遥想岭头梅欲放，知君结伴有林逋。《水龙吟》宋代·朱敦儒—晓来极目同云，暧空降雪花零乱。平生尘想，老来俗状，都齐惊散。玉凤凌霄，素虬横海，一杯相劝。任霓裳学舞，梅妆作面，终不似、天裁翦。《望雪诗》南北朝·虞羲—岁杪云昼昏，玄池冰夜结。远风金河起，吹我玉山雪。《句》宋代·刘望之—海山无瘴八蛮清。《次赵征夷韵送焦员外》明代·韩雍—相逢一笑凤凰台，万里长江并棹来。赐劳能宣明主惠，变通真是济时才。驿亭樽酒辞清晓，使者星光接上台。当道如询岭表事，皇威定欲剪荒莱。《晨起》宋代·李彭—晨起按行瓜芋区，园竖畦丁争殿最。蹲鸱垄底未轮囷，蒲鸽藤间悬钩带。锦里先生态度同，青门故侯风味在。肥家敢望李衡奴，击彊安用任棠薤。累人仅解口腹嘲，贳酒可免寻常债。含毫初不为矜奇，遣兴聊须风雨快。《和暮秋闻雁有怀》宋代·赵希逢—有腹夫谁肯贮愁，笑他宋玉浪悲秋。征鸿纵使声多恨，怎得无声过小楼。《迟吴凝父不至》明代·范汭—故人宛何在，坐永芳时别。别时樱桃花，离离子堪撷。颓云忽成峰，喧禽将反舌。触绪怅多违，丝棼焉可绝。《闻洋船入川议成感赋》清代·洪锡爵—巍巍天府国，终古形胜地。北峙剑门山，蕃部西南萃。东下走夔巫，雄图称重治。一夫当其关，足以控万骑。水束三峡流，山拥千螺翠。浩浩下荆襄，建瓴直不啻。汉唐昔建国，镇抚重疆帅。务慎边圉防，绝无外邻觑。自从海门开，轮舶纷纷莅。长江天堑雄，往来如儿戏。逞彼无厌求，复萌望蜀意。圣朝崇宽大，中外无二致。广施雨露恩，许通舟楫利。从此古蚕丛，崎岖化坦易。我本蜀都人，宦迹鄂渚寄。遥遥赤甲山，可望不可跂。挟此火轮飞，千里一日至。藉慰还乡心，足骋波浪志。无如夷性殊，终非我族类。譬如堂奥间，岂容人窥伺。缅想古王公，设险寓深义。敬告守土人，毋为弛防备。《张仲容七夕来徵诗就次韵以答》元代·宋褧—钿合红蛛缀网丝，玉儿瓜果设香帷。从来天上张公子，解试梧桐一叶诗。《曾耆英见过题赠六言四首》宋代·赵蕃—庭空不张爵萝，林静可窥鸟窠。髯曾暇能过我，诵诗口若悬河。《奉别都宪诚庵朱先生》明代·林光—丘狐穴鼠易惊猜，镇靖唯须老将材。威压百蛮谁敢乱，江清千里我能来。含生得露枝枝别，幽谷凭春日日催。痴病自惭非骏骨，可堪留处在燕台。《题獐猿图·金朝》党怀英—云山空，冈阜重，槲叶半湿新霜红。溪猿得意适其适，閒攀静桂晴光中。孤麇何从来，寂历野竹风。举头相视不相测，昂藏却立如痴童。鲲鹏负云天，斥鴳处蒿蓬。万生所乐自不同，恝然胡为之二虫。《送马郑州》唐代·独孤及—使君朱两轓，春日整东辕。芳草成皋路，青山凉水源。《偈颂一百零三首 其一○三》宋代·释月涧—地钓东湖二十年，眼头老却几风烟。等闲笑捲丝纶去，秋满江山月满天。《李侍御上虞别业》唐代·方干—满目亭台嘉木繁，燕蝉吟语不为喧。昼潮势急吞诸岛，《守岁》唐代·李治—今宵冬律尽，来朝丽景新。花馀凝地雪，条含暖吹分。《从鹿洞过虎溪》清代·章甫—鹿洞行云过虎溪，双峰竞秀望中迷。游山要有论山识，到此名山试品题。《和王昭君》宋代·韩维—汉宫姝丽地，华观连珍台。娥眉三千人，皆自良家来。昭君乃独出，负色羞自媒。一为丹青误，白雪成缁埃。结欢万里外，不得少徘徊。车马怅不前，观者为悲摧。空令琵琶曲，千载传余哀。物生美恶混，天意未易回。兰茝苟不珍，且愿生蒿莱。《拟九日客中登高 其四》明代·徐熥—满径寒花绿酒前，客中愁绪转凄然。也知故国山长在，只恨登高是隔年。《三羞诗三首》唐代·皮日休—吾闻古君子，介介励其节。入门疑储宫，抚己思鈇钺。《虞美人》清代·何振岱—瓜棚叶外疏疏月。照尽哀虫咽。霜痕拂手剑光寒。何处寻仙跨鹤上神山。英雄自古甘寂寞。云汉心期邈。每逢佳处只长叹。隐愿多生还检素书看。《雩祭斋居 其一》清代·弘历—朱明应候秩南讹，殷礼初行祗敬多。更值东郊方待泽，斋居夜夜问如何。《选冠子》宋代·利登—眉黛山分，靥朱星合，郁郁夜堂初见。芙蓉寄隐，豆蔻传香，便许翠鬟偷剪。迎夜易羞，欲晨先怯，风流楚楚未惯。正流苏帐掩，绿玉屏深，红香自暖。谁信道、媚月难留，惊云易散，从此三桥路远。巢燕春归，剪花词在，难寄红题一片。料想伊家，如今羞傍琴窗，慵题花院。但碧桃影下，应对流红自叹。《卖花声》清代·高佩华—消息漏声中。夜雨濛濛。一竿晓日透窗红。知是有人楼上坐，鬓影蓬松。小婢唤匆匆。卷起帘栊。馀音缥缈散西东。仿佛垂杨深处去，几阵香风。《应制粉红双头牡丹二首 其二·金朝》党怀英—春意应嫌芍药迟，一枝分秀伴双蕤。并肩翠袖初酣酒，对镜红妆欲斗奇。上苑风烟工献巧，中天雨露本无私。更看散作人间瑞，万里黄云麦两岐。《冬夜读几案间杂书得六言二十首》宋代·刘克庄—笺疏虫鱼小物，抉挑草木微情。兔葵累刘梦得，燕泥辜薛道衡。《点绛唇 美人图》清代·熊琏—闲坐清宵，迟迟宫漏穿花永。幽情谁省。小婢烹香茗。淡月疏松，十二阑干静。春纤冷。冰弦慢引。风漾炉烟影。《塞上曲·其一》唐代·王昌龄—蝉鸣空桑林，八月萧关道。出塞入塞寒，处处黄芦草。从来幽并客，皆共尘沙老。莫学游侠儿，矜夸紫骝好。《绍兴庚辰余游谢康乐石门与老洪道士痛饮赋诗》宋代·陆游—爱酒黄冠鬓如雪，石门邂逅一樽同。悬知久作此山土，愁对画图秋雨中。《复往大名三首 其三》宋代·吕本中—地湿频经水，田荒亦未收。断云催雨过，涨水没桥流。半世想高卧，十年悲远游。藜羹不用挟，尚足诳饥喉。《题吴恺举人春草》明代·程敏政—习习风初度，萋萋绿正匀。谁将方寸地，散作十分春。《游雁荡山 灵峰》宋代·徐照—我来无一语，闲认昔游踪。谁种路傍树，却遮山上峰。潭乾沉石露，人立去禽冲。樵说仙桥险，因思在上封。《过天津》明代·王世贞—此地辟天津，关城万马屯。势临南极迥，威拥上游尊。日月分三辅，风烟接九藩。雕盘秋气肃，鲸击夜涛奔。赤羽边庭檄，青油使者轩。北来多破胆，南望易消魂。人意明群盗，天心暗陆浑。凭舷仗尊酒，孤抱向谁论。《送傅贞甫随任苍梧十四韵》明代·欧必元—送君南浦上，离思不堪听。秣马途方戒，骊驹唱欲停。春流涨江峡，细雨湿扬舲。烟是千家暝，峰疑九处青。断肠销泪竹，鼓瑟怨湘灵。化俗思题柱，移山好勒铭。青橦裁女服，绿发趁沙汀。月澹江笼雾，天高夜聚星。家怀羊是石，诗学鲤趋庭。鲁国中牟宰，苍梧左氏经。鸿飞遵北渚，鹏运徙南溟。万里空抟角，千秋尚典刑。但知愁异域，不必叹飘零。今夜尊前酒，应无有独醒。《题莒潭安闽院》唐代·翁承赞—祧宗营祀舍，幽异胜珠林。名士穿云访，飞禽傍竹吟。《放歌赠雁巢上人 其一》清代·周济—乐亦遣此生，哀亦遣此生，落笔千万言，略与数钱量米同硁硁。二竖牧羊羊已去，遗火空烧始量墓。九原龙蜕总成灰，可惜骊山松柏树。世人见景不见日，何况虚空本无色。欲乘元气亦易尔，复愁无处施鞭策。江河滔滔孰云东，下归墟沃焦昆仑。所藉高天偪人人著地，白榆欲落苦不易。天荒地老顷刻事，十二万年谁疏记。我怜盘古无奈何，一椎一凿真儿戏。《喜雨三首呈景仁侍郎兼献在尹宣徽》宋代·司马光—麦田正尘坌，桑径忽滂沱。比屋起相告，荷锄行且歌。园林半扃锁，车马绝经过。大尹爱民物，何妨喜更多。《阻风回岐》明代·邓云霄—急雨馀寒黯似秋，停桡聊傍杜蘅洲。高谈有意招河伯，旅泊生憎遇石尤。北雁堪为迁客伴，南云暗结望乡愁。那能摆脱浮名累，身世浑如不系舟。《奉寄余廷心元帅是时出镇之舒州》元代·成廷圭—保障江淮数十州，中流屹立见君侯。苍生几堕巅厓苦，白发因分社稷忧。虮虱竟年生介胄，貂蝉今日出兜鍪。玉堂应有昌黎颂，刻在龙眠最上头。《渡长泖投小蒸邵教授宿》宋代·戴表元—清晓浮双桨，黄昏值一餐。风鸣长泖浪，云掩小蒸村。馋极知鲈美，惊还觉雁喧。同袍恩有爱，灯火细温存。《樵径》清代·傅肇修—朝穿半岭云，暮踏斜阳路。不觉负薪劳，歌声破烟树。《游石桥》宋代·成大亨—昙花亭下卧晴虹，两瀑交流雪喷洪。已许银灯观浚壑，未瞻秋月印长空。龙盘修榜千峰霁，金吼霜钟半夜风。念我宿根惟德本，为除冥障与心通。《蝶恋花（劝酒致语）》宋代·黄裳—适来已陈十二短章，辄歌三五盛景。累累清韵，尚渐梁上之飞尘；抑抑佳宾，须作乡中之醉客。同乐当勤于今夕，相从或系于他年。更赋幽情，再声佳咏。《小除日早起戏作》明代·伍瑞隆—大寒以后未五日，冻气全销暖烟溢。今年春事良不迟，小除巳见花满枝。山院沉沉曙光晓，主人独坐见啼鸟。啼鸟欲啼啼且飞，一声一声朝日辉。入言禽鸟得气早，主人贫病何当好。十年牢落卧长林，感时恨别伤我心。虽有同声二三子，彼此飘零不堪数。我闻三尸览大荒，夜书人过奏帝傍。吾生未完亦何缺，三尸为我当何说。二十七年君所知，上帝有问君莫欺。自从搦管登秇苑，往往风云在舒卷。只今年来诗益豪，文章错落北斗高。何况善醉善痴复如此，世间能得几男子。三尸三尸夜上天，我也有是穷胡然。大都乾坤妒不小，三尸不言我亦晓。名倾一时士不喜，才高天下难为理。不过吾生当路穷，举目万事萧瑟中。我能落笔变誉毁，反覆阴阳乱神鬼。如何对酒不高歌，其实造化能我何。三尸不言我亦已，我有一说君恼死。《送刘枢密留守建康》宋代·张栻—整驾欲南鹜，乃复送公舟。公行民所瞻，原言勿淹留。向来秉事枢，正色有忠谋。坐觉国势尊，已验权网收。如何霖雨泽，偏使及南州。新春紫诏下，闻者宽百忧。谁长今重镇，百万宿貔貅。控江抚长淮，声势接上流。吾皇志经略，此地合绸缪。不应万全策，岁月空悠悠。先当植本根，次第施良筹。未闻欲外攘，而乃忽内修。幕府方宏开，人才要旁搜。可不念葑菲，惟当别薰莸。留钥岂淹久，即归侍前旒。尽舒医国手，调瘵会有瘳。还忆遐荒守，时能寄音不。《奉和陈秉衡长官梦渔舟之作》明代·苏葵—莫将清梦向芝田，今古能多范蠡船。万里骅骝贵腾踏，九霄鸾凤本联翩。才优王剪谁嫌老，懒过边生我合眠。三径不妨逾旧约，寄声先谢傅延年。《龙门八咏 阙口》唐代·刘长卿—秋山日摇落，秋水急波澜。独见鱼龙气，长令烟雨寒。谁穷造化力，空向两崖看。《此君室》宋代·方岳—可癯不可腴，可独不可俗。君看室中人，今已不趐足。《罗元通挽诗》宋代·杨万里—奏赋曾三比，兴能竞二南。如何双桂子，枉著拜亲衫？旧事余诗酒，何人续笑谈？生前孝友在，代石为公鑱。《朱旭辰以道光五年缙绅录属题邵伯絅用其先德半岩庐集中顺治缙绅录诗韵先成因次其韵》清代·夏孙桐—朱君持示旧官录，道光朝事吾颇知。宣皇初政勤宵旰，渊然恭俭文景姿。歙县秉钧称一德，墨守文法无敢畸。当时京师播谣谚，松倒鹦叫鹊跳枝。旧相托戴或留去，仪徵一老天南垂。老成分陕孙与蒋，岂不共济期雍熙。儒臣从容谏臣直，人循绳尺爱羽仪。惜哉厝薪祸潜伏，肉食无谋识者嗤。花门酿乱由吏黩，嚄唶诸将犹振威。河漕交困鹾纲坏，当者城火殃及池。济宁宝坻相继败，安化辣手真嶷嶷。海运票盐救时计，弹章求备纷彤墀。海疆锁钥维岭峤，使相贪庸轻远夷。毒烟漏卮耗中国，奷民篝火呼神祠。鸿胪抗疏定禁令，奉行无状奈有司。侯官才略冠当世，一击不中遂颠危。忽和忽战不暇择，天潢联翩弃旄麾。坐令当宁拊髀叹，不见乾嘉节制师。穆琦耆伊相表里，城下谨奉插血匜。藩篱已撤户牖撼，亡国朕兆其在兹。雨云翻覆到朝籍，崇祯之案元祐碑。此中一一名氏见，怀忠辨奸犹可追。昔贤题咏顺治册，咸恨生不与同时。呜呼，成康穆宣已悬隔，今日同作黄虞思。《秋夜同梁思伯诸君招沈纯甫集禺山池亭得心字》明代·欧大任—谢氏西池客，斯游遂至今。沧江星欲散，金马陆曾沉。去住牵裾泪，风尘说剑心。岭头他夜月，偏照五湖深。《北归三首 其三》宋代·曾巩—江海多年似转蓬，白头归拜未央宫。堵墙学士惊相问，何处尘埃瘦老翁？《白将军》明代·郑善夫—将军出武威，仗剑镇东陲。气压风云阵，秋生熊虎姿。长挥白羽扇，岂羡锐头儿。数载伤多垒，云台及盛时。《自辽东抵京往晤天峰云浦鹤亭即订西山之游得山字》清代·戴亨—道路三千里，风尘百日还。盍簪欣晤语，林壑想追攀。孤鹤立寒渚，断云归远山。披襟同啸咏，俗虑净岩间。《城南姚氏园饯刘太宰与诸吏部晚会归得二首 其一》明代·李东阳—不到城南又隔秋，聊因送客驻行驺。林梢宿雨衣犹湿，树底斜阳席未收。岂谓东曹非旧约，须知下界有仙游。壁间谩作题名纪，聚散终同水上沤。《正月十二日夜姚江》宋代·葛天民—断岸春风峭，江空夜雨清。萧疏蓬上点，仿佛叶间声。今日双眸冷，乾坤一棹轻。鬓从湖海白，谁识谢郎情。《竹枝词二首 其二》元代·陈樵—僻亭女儿坐可怜，今年同上采莲船。妾心恰是荷心苦，只食么荷不食莲。《赠梁弥仙》宋代·张炜—笑侧华阳一幅巾，碧眸苍鬓貌如春。罗浮洞里通勾曲，疑怪相逢似故人。《离滁阳》宋代·潘阆—长亭黄叶正纷纷，一曲骊歌酒十分。须信滁阳人有意，满城来送散参军。《同家兄舍弟谒文昌台》明代·区大相—珠斗近中台，瑶琨拥化台。溪疑曲水接，山似梓潼开。紫雾花幢引，晴云宝盖来。如闻登桂籍，同此荐椒杯。《题定武本兰亭》宋代·陈长方—不须苦恨厌家鸡，自是盐车后月题。弄笔数行书纸背，莫教人唤庾安西。《秋萱》宋代·许及之—说著宜男已可羞，移栽老圃且忘忧。传为麝种生来别，唤作鹿葱元是愁。幸脱炎威才过夏，何缘冷落尚宜秋。国香天且难拘管，过眼空花一笑休。《送孙九畹备兵保宁》清代·丁澎—万里炎方尚枕戈，旌车八月下牂牁。猿声苦雾城边急，虎迹荒原战后多。僰道生徭能汉语，羌西诸将半渝歌。休言割据蚕丛远，滟滪秋高起白波。《答张子立见寄》宋代·苏洵—舟行道里日夜殊，佳士恨不久与俱。峡山行尽见平楚，舍舡登岸身无虞。念君治所自有处，不复放纵如吾徒。忆昨相见巴子国，谒我江上颜何娱。求文得卷读不已，有似骏马行且且。自言好学老未厌，方册几许鲁作鱼。古书今文遍天下，架上未有耿不愉。示我近所集，漫如游通衢。通衢众所入，癃残诡怪杂沓不辩可叹吁。文人大约可数者，不过皆在众所誉。此外何足爱，刓破无四隅。况予固鲁钝，老苍处群雏。入赵抱五弦，客齐不吹竽。山林自窜久不出，回视众俊惊锟鋙。岂意误见取，骐骥参羸驽。将观驰骋斗雄健，无乃独不堪长途。凄风腊月客荆楚，千里适魏劳奔趋。将行纷乱若无思，强说鄙意惭区区。《送作舟归淮海》清代·林朝崧—归棹趁秋风，维扬在眼中。济时才自信，浮海道仍穷。旅食吟肩瘦，行囊药价空。南陔兰好采，安得久飘蓬！《乘舟过贾收水阁，收不在，见其子，三首》宋代·苏轼—嫋嫋风蒲乱，猗猗水荇长。小舟浮鸭绿，大杓泻鹅黄。得意诗酒杜，终身鱼稻乡。乐哉无一事，何处不清凉。《新津小宴之明日欲游修觉寺以雨不果呈范舍人》宋代·陆游—新津渡头船欲开，山亭准拟把离杯。不如意事十八九，正用此时风雨来。《调笑令 其二》清代·吴湖帆—鱼乐。鱼乐。水镜涟漪如沐。衔花拨剌浮沉。唼絮凌波缕金。金缕。金缕。春到人间知否。《谒范文正公祠二首 其二》明代·程敏政—范家园脚步春风，皎日英标在眼中。银杏十围家庙古，玉粳千顷义庄丰。身当文正无双士，手授中庸第一功。却走画廊看翠碣，朱弦三叹忆欧公。《秋兴》唐代·王昌龄—日暮西北堂，凉风洗修木。著书在南窗，门馆常肃肃。《所翁龙为员外郎尹祥赋》明代·陈琏—叶公画龙称绝艺，赫赫声名传后世。所翁奋起能继之，今睹斯图无乃是。眼底风云结暝阴，崭然头角出波心。何当飞跃天池去，四海苍生政望霖。四灵之中尔其一，变化须臾人莫测。所翁去后今几年，此日人间见真迹。《静安八咏 其一 赤乌碑》元代·郑元祐—鼋趺螭首立重玄，沦落蛟龙百尺渊。大手似闻皇象笔，老僧空记赤乌年。《游江医园江避贼归四年花木皆再种已开花著子》宋代·朱翌—避地归来四阅春，春来草木尽青青。桃花暖逐桃花水，竹叶光临竹叶瓶。闭户自求安乐法，活人时说卫生经。移床却就溪边坐，照我新生白发星。《懒诗》宋代·刘敞—分表难强营，俗中弥不堪。始觉懒亦真，功名焉可贪。婆婆玩流光，幽寂信所谙。束带愁逢迎，燕处倦交谈。碌碌史隐间，将为兹世惭。《髹几》明代·管讷—髹几承恩赐，书堂便老臣。始知离荫室，终得近华茵。简牍从多积，尊彝可间陈。色侵书叶冷，光映墨花新。坐次移来稳，吟边倚处频。芸香微隐雾，梅影暗横春。赤舄应难儗，乌皮讵可伦。量心知并洁，鉴貌信能真。独对怀殊遇，相依愧此身。赋成青玉案，欲报谅何因。《采荔子十绝》宋代·刘克庄—包柚书云尔，分桃传有之。怜渠生处远，玉食偶然遗。《和子由四首 首夏官舍即事》宋代·苏轼—安石榴花开最迟，绛裙深树出幽菲。吾庐想见无限好，客子倦游胡不归。坐上一樽虽得满，古来四事巧相违。令人却忆湖边寺，垂柳阴阴昼掩扉。《阎典史祠》清代·王家枚—斗大孤城扼暨阳，留将遗发见高皇。惨罗雀鼠充军食，尽化沙虫吊国殇。此日冠裳新俎豆，当年竹木旧戈枪。阴风萧飒栖霞寺，毅魄常存振大纲。《自咏豆花》唐代·陈黯—玳瑁应难比，斑犀定不加。天嫌未端正，满面与妆花。《山中》唐代·曹松—要路豪家非往还，岩门先有不曾关。众心惟恐地无剩，《赠查子》明代·屈大均—之子求佳丽，珠娘得小家。芙蓉春有子，茉莉夜开花。眉写山山翠，衣飘片片霞。载归勾越去，妒杀浣溪纱。《课间散步》当代·程滨—南苑老梧桐，其下草盈咫。带雨战秋风，响接海门水。息鼓复偃旗，寂寞一如此。有雀不来栖，有凤皆身死。独残古叶间，徙倚谁家子。《白沟》宋代·范成大—高陵深谷变迁中，佛劫仙尘事事空。一水涓流独如带，天应留作汉提封。《代赠郑士恒卜居灵山》元代·赵汸—一榻高悬入翠微，故人情重不相违。烟霞烂熳新樵径，水石荒凉旧钓矶。灵草飘香林有主，金炉分焰座生辉。神仙自在人间世，曾约秋清款素扉。《何参政挽歌》宋代·叶适—退食勤稽古，当朝动引经。人心喜偏侧，国脉要匀亭。二府早闻政，三孤晚告灵。羔裘惜光彩，不肯到头厅。《还丹复命篇 其十六》宋代·薛道光—访道复寻真，优游四海宾。外多含忍辱，内省任邅迍。为厌人间事，忻逢紫府宾。一言亲点化，玉洞碧桃春。《次韵蔡彦文寄谢省院诸公二首 其一》元代·陈基—西山雪后色逾妍，拄笏相看每自怜。岂有异才参庙略，谩陪时俊列宾筵。玉笙锦瑟留人醉，翠叶银花压帽偏。却笑当年潘骑省，为谁双鬓早皤然。《卜算子 冬日玫瑰》当代·蔡淑萍—残叶已无多，苦孕寒苞小。瑟瑟风前尚半开，一缕幽香袅。梅也正为邻，菊也曾争俏。三月犹堪比百花，春意枝头闹。《除夕》近代·夏纬森—阴雨凋年景，祭诗瘦岛痴。一枝毛颖秃，半世杜陵悲。故旧晨星似，风霜鬓发知。开颜且尽醉，造物不偏私。《贞女篇》明代·屈大均—独立佳人是北方，坚贞不字处兰房。求仙未得真箫史，择对惟希古孟光。人羡玉台辞赋美，自怜丹穴羽毛长。时来屯女须婚媾，咫尺高贤珠水旁。《游卧龙寺》宋代·陆游—晓发鱼复走瞿唐，沙头唤渡倚胡床。峒人争趁五更市，我亦来追六月凉。残星欲尽尚历落，明河已淡余苍茫。翻翻林表鸦鹊语，渺渺烟边鸥鹭行。过江走马五十里，小寺残僧真蕞尔。投鞭入门为一笑，僻陋称雄有如此！君不见天童径山金碧浮虚空，千衲梵呗层云中！《复和怜字韵二首》宋代·吴芾—拟归林下度余年，底事天公不见怜。新岁已惊青鬓换，故园还想绿阴连。敢萌痴意贪非据，但欲冥心任自然。今日有谁闻此语，只应白石与清泉。《偶题三首 其二》明代·董纪—小径斜穿入竹林，曲阑通转亚花阴。墙隈回得风如旋，落地残红几许深。《送孙少参》明代·屈大均—翩翩旌节向金衢，良马徘徊为彼姝。香浦又添沉水物，青鸾频返夜光珠。三年德政同西蜀，五郡妪歌是大夫。涕泣自知难借寇，崧台趋送到南禺。《杨柳枝词 其二》元代·周霆震—背立东风淡画眉，断肠烟雨一枝枝。隋宫汉苑春无主，莫向江南话别离。《予往来秦熙汧陇间不啻十数年时闻下里之歌远》宋代·李复—白羌纷纷急攻城，羌酋却走杀汉民。汉民当前死不惜，瓯脱更有杀有人。《箭厂》清代·姚燮—恶涧驱蛇龙，颠厓攫犀象。陨趾堪万寻，压面有千丈。细径当其交，似轨不容辆。袅栈通蜿蜒，与天竟苍莽。翳重林暗抽，泉紧壑低抢。来去争百身，安危隔一掌。破险无累平，挠直几成枉。内悔弛石盟，外障断霞想。近世蹈宜窄，在山托犹广。大药嗟未求，曷由慰孤往？《游清源山道院》明代·王称—仙人有奇观，鸡犬白云里。春至桃花开，千枝映流水。星坛药草青，夜空丹光紫。天上期鹤笙，人间识岛履。伊余倦俗流，千载困泥滓。久矣期大还，乘风一来此。金书启真秘，石洞洗玄髓。河车信可营，心期羡门子。《有感》清代·谭嗣同—世间无物抵春愁，合向苍冥一哭休。四万万人齐下泪，天涯何处是神州。《早行》宋代·陆游—江路迢迢马首东，临川一梦又成空。日高未泫晨霜白，风劲先消卯酒红。山市人经饥馑後，孤生身老道途中。著身稳处君知否，射的峰前卧钓篷。《明日雨止复招子骏尧夫游南园》宋代·司马光—昨朝洛北阻游陪，惆怅中桥半醉回。泼火既经寒食雨，解酲须拨冻醪醅。《刘伶墓》近代·沙曾达—酒载刘伶百世芳，高风荷锸忆佯狂。荒凉古墓今犹在，碑字模糊认夕阳。《偕王道观雪中联句 其十七》宋代·黄裳—应迷天上鹤，犹压地中雷。商色皎且盛，郢歌清更哀。檐澌悬剑戟，庭块列杓魁。对老凌华发，迎春濯旧埃。《别杨弼泰进士归汉中杨久谪贵筑》明代·卢龙云—秦越山川万里遥，临岐杯酒别魂销。喜看客舍萍初合，愁见离亭柳半凋。多士正投知己遇，孤卧终恋圣明朝。我因同病相期切，听尔除书下九霄。《谷日候旨左顺门值雪》明代·皇甫汸—长安谷日仍逢雪，扑殿翻阶竟日看。岂谓农祥先献瑞，亦知郊祀近回銮。炉烟细袅麒麟气，扇影轻开孔雀寒。天上封章今更下，阳和早已被江干。《倦书图》宋代·牟巘五—谁道春酣雨不禁，蒙笼眼色透云屏。著人花气深於雾，却是三郎睡未醒。《约正卿》元代·尹廷高—饮啄犹前定，飘零岂偶然。古梅村店路，官柳御河船。嵩华三生梦，燕云万里天。丈夫四方志，未用赋归田。《济钱清江》宋代·高似孙—潮分残力引船飞，一道浮晖入杳微。可惜梅皆容易落，相将雁又接连归。依前清洛情犹在，觉道离骚事已非。倚枕但看王导传，困来不复解春衣。《葵扇二首 其一》明代·释函是—谁将碧眼入芳丛，裁就云团欲荡空。岂与世间忙腊月，且随云麓度秋风。逍遥蓬户宜高士，摇落朱门傲贵公。手里仙人君见否，不曾遮面透罗红。《再用韵记西游事》元代·耶律楚材—河中花木蔽春山，烂赏东风纵宝鞍。留得晚瓜过腊半，藏来秋果到春残。亲尝芭榄宁论价，自酿蒲萄不纳官。常叹不才还有幸，滞留遐域得佳餐。《竹》近代·谢龙升—一色无声臭，心空节节修。此君真可可，感我意悠悠。有友能如汝，白头与共休。《游雁山集景》明代·戚继光—雁山秋杪一探奇，素练千寻下雁池。仙掌芙蓉当客耸，石梁盂钵为谁遗？岩高月挂观音镜，洞古云生罗汉衣。施雨神龙归太速，尚余鼻水滴清漪。《沽头》明代·张以宁—日上河堤归兴浓，闸头南望见遥峰。春城草木浮元气，中土园庐尚古风。桑眼科馀黄蠢蠢，菜苗挑出绿茸茸。平生性癖耽幽静，拟筑团茅淮水东。《清平乐·猬房秋熟》宋代·张鎡—猬房秋熟。紫实包黄玉。吹叶风高销旧绿。疏影半遮茅屋。山居未觉全贫。园收今岁盈囷。自拨砖炉松火，细煨分饷幽人。《赠姚太医》明代·李英—吴下医名大，人推鲍太玄。家声千卷在，儒业一经传。卖药能供酒，持筇不挂钱。相如独消渴，愿乞上池泉。《次韵太守出郊》宋代·范成大—晓装缇骑踏芳辰，江为安澜露浥尘。棨戟前驱留住月，笙箫後备带行春。鱼龙水面金杯满，鸾鹤山头彩笔新。闻道将军宽礼数，不辞酩酊吐车茵。《赠南陵李主簿》唐代·曹松—外邑官同隐，宁劳短吏趋。看云情自足，爱酒逸应无。《再次韵呈林子长郎中二首》宋代·陈造—诸生吾伊莺燕音，忆尝客我诗书林。交期离合悼今昔，宦路漂泊费光阴。故人恩意歌酒款，省郎香雾帘栊深。二十四年一笑适，可待车简论初心。《代九九》唐代·元稹—昔年桃李月，颜色共花宜。回脸莲初破，低蛾柳并垂。《缓歌行》南北朝·谢灵运—飞客结灵友。凌空萃丹丘。习习和风起。采采彤云浮。娥皇发湘浦。霄明出河洲。宛宛连螭辔。裔裔振龙旒。《曾中丞平都蛮凯歌八首 其二》明代·欧大任—绳桥堑垒各县军，父老先传论蜀文。夺取淩霄挥毒雾，冲梯飞磴一时焚。《山海关老龙头怀古》当代·王引—秦皇鞭碣石，瀛海望仙槎。督师营锁钥，猿鹤等虫沙。由来虎豹韬，未抵枣如瓜。恸哭一片石，万魂归无家。中国失汉仪，壮夫竟妇髽。煌煌天后宫，凤冠衣云霞。坐阅万国舶，地岂限夷华。回首澄海楼，影默如蹲鸦。还将鞑虏恨，风雨和鸣笳。《碧云亭晚眺二首》宋代·岳珂—閒步碧云亭，寒郊弄晚晴。牛羊分暝色，禽鸟有春声。城柳风犹劲，溪梅冰共清。屋梁正残照，西望忆长庚。《满江红（中秋邀茶漕二使者，不见月）》宋代·京镗—喜见中秋，急载酒、登楼邀月。谁料得、狂风作崇，浮云为孽。孤负阑干凝望眼，不教宝鉴悬银阙。但筵前、依旧舞腰斜，歌喉咽。《乱后还三首 其二·金朝》辛愿—乱后还家春事空，树头无处觅残红。棠梨妥雪沾新雨，杨柳飘绵飏晚风。谈笑取官惊小子，艰难为客愧衰翁。残年得见休兵了，收拾閒身守桂丛。《赠朱从龙外兄二首 其一》明代·王立道—祗为怜同病，时来款竹扉。藤萝一亩宅，荷芰四时衣。石几焚香坐，春流抱瓮归。池塘入幽梦，相客各依依。《念奴娇 叠韵酬渔公》清代·王鹏运—津梁疲矣，且相从一饱、茆檐不托。输与閒閒云意懒，不似客游轻作。残霸关河，悲秋时节，对酒浑忘酌。绮怀微倦，满前新句慵索。何必憔悴兰成，江潭赋就，始解伤摇落。官柳垂垂低飐影，能值几絇丝络。白发閒搔，青山长往，万事风鸣铎。故人书报，菊花期就前约。《荫榆书屋》清代·弘历—三间白屋绿云天，棐几閒凭读旧编。内圣外王均憪若，寻章摘句尚依然。鸣因风至常闻籁，买得春归漫费钱。一瞬纸窗朱鸟度，分阴怪底惜前贤。《寒食早起围炉中戏和林宗易韵二首 其二》宋代·陈傅良—春工偏以速为神，谁管沉痾未觉春。禁得春寒长恣赏，甘心输与少年人。《得仲修书却寄》清代·冯煦—一卧空江晚，风前得子书。诗歌犹磊落，酒病未蠲除。雨过岚阴合，霜清木叶疏。荒园秋色老，日涉更何如。《朱赵二使者示问》宋代·沈辽—古木巃嵷山径斜，不知使者出山窊。羁禽野兽遥相避，亦有人寻颜阖家。《宿田家》明代·胡奎—村北村南社鼓声，闲寻父老说升平。孤灯也识离人意，落尽寒花却再生。《次韵杜正南讷长老》宋代·周孚—鼎鼎百年才一炊，人生何处是真依。百方莫放痴蝇出，一语还惊俊鹘飞。喜子解圆今日话，看谁能凑此翁机。不须更说衡山事，只得渠家半芋归。《役所书事用山谷观化韵 其十一》宋代·赵鼎—昨非今是若为论，有愧悠悠出岫云。老鹤乘轩本无意，何妨饮啄混鸡群。《晨露》当代·卢青山—晨露饶睡目，山鸟呼不醒。青岚笼树末，渐渐向澄清。古石无问者，得我如夙人。荆榛隐粟雀，风声落溪琴。聊坐不尽意，怡怡起白云。《闻衎石兄归郡城下榻学山兄乐寿堂赋呈四首末篇兼怀云寿兄武义 其四》清代·钱泰吉—欢颜定可承，相约十日后。冷斋得春融，清气满户牖。高谈任纵横，参语可谁某。家督秋水翁，厚德压曹偶。同眠布被温，共听寒潮吼。可惜武城师，讲堂隔川阜。待写荆合图，同居期白首。家风五百年，宗族世敦厚。夙夜念所生，敬离誓不苟。安排芷蓿盘，遍酌屠苏酒。《颂古九十八首》宋代·释印肃—经入藏，禅归海，普愿灵，正常在。除非道满月圆人，共话同知非向背。《即事十绝》宋代·刘克庄—初谓武陵远，移来不计春。近传湖户警，愁杀避秦人。《山居杂诗九十首》宋代·曹勋—和靖骨已槁，后来欲无说。细雨断魂句，妙处益清绝。朅来客异县，篱落泠风月。吟哦一字难，愧此枝下雪。《返棹慈湖先生墓下守潮》清代·全祖望—晨起望早潮，茫茫雾如海。黑云遍芦中，朝爽失真宰。四明北诸峰，翠碣擅晴霭。胡忽眩我睛，三叹生感慨。谁谓平旦气，定足见精采。长夜亦梏亡，畴为洗荒秽。伫需旭日光，祛兹周遭累。灵台顿瞿然，石窗共潇洒。《虞美人 其一 村居》清代·曹尔堪—绿杨青草春生处，疑有高人住。芒鞋不惜破苍苔，为看弹棋日日倩筇来。依稀避世桃源僻，城市何曾识，茅庐也有客为邻。刚是半移耕叟半渔人。《十月九日诣天光门上进三朝实录》元代·范梈—仪鸾簇仗满云端，玉钥初开众乐攒。三后龙光周典册，群臣鹄立汉衣冠。炉香著日浮晴霭，宫树斑霜试晓寒。千骑前头都不避，祇传学士拜金銮。《锦屏山歌》清代·徐大镛—叠翠苍苍密无缝，老龙气夺丹山凤。杏花橘柳无一株，万千松柏排岩洞。后凋但觉四时青，武后临轩始得名。七襄织出天孙锦，百宝装成云母屏。游人先自西麓上，香山寺宇何清爽。红阑干倚碧嵯峨，表里山河犹运掌。召伯留侯思叔祠，三祠各占一峰奇。巍然鼎峙白云里，蜡屐未登齿折矣。东峰绝顶洞宾楼，楼在老君堂上头。陶公洞又居其下，烟霞亭是仙游者。仙人踪，造化工，看来都在此山中。不然万千松柏灵气钟，何以前山后山无一丛。《春夜喜雪，有怀王二十二》唐代·白居易—夜雪有佳趣，幽人出书帷。微寒生枕席，轻素对阶墀。《寒山赞》宋代·释月涧—山河大地，犹一点埃。面前扫却，背后成堆。呆，呆。《卜算子》清代·高佩华—草长蝶寻芳，风暖莺调舌。开到桃花不算春，何忍轻攀折。燕子去仍来，明月圆还缺。不敢登楼望远人，所怕鹦哥说。《和李端叔大夫从参寥子游许昌西湖十绝》宋代·李廌—百物争春竟可怜，清池绿净但沉天。浮萍细碎从渠长，憎见差池点荇钱。《秋日侍宴娄苑湖应诏诗·隋代》江总—翠渚还銮辂。瑶池命羽觞。千门响云跸。四泽动荣光。玉轴昆池浪。金舟太液张。虹旗照岛屿。凤盖绕林塘。野静重阴阔。淮秋水气凉。雾开楼阙近。日逈烟波长。洛宴谅斯在。镐饮讵能方。朽劣叨荣遇。簪笏奉周行。《寄男京邸》明代·梁文冠—罗粉漫天雪雨来，松涛砍树朔风回。北京旅邸寒应甚，南海渔家晏未开。万里几番孤梦破，三年一别六书回。白头舐犊心犹在，祇恐囊空欠夜煤。《和彦常看月》宋代·韦骧—双扉窈窕疑仙穴，锁宿弥旬尘事绝。夜色萧然鼓二更，联步空庭望寒月。众星掩抑天无云，万瓦鳞鳞带霜雪。俯看腐草亦光辉，仰数冥鸿自行列。瑶台十二好裴徊，银界三千孰分别。钩帘却坐未欲寝，况有高谈助清澈。匆匆置酒当虚檐，肴蔌饤饾殊微纤。长檠彻去不复用，岂假密炬徒炎炎。追思李杜篇章妙，亦有狂语时相兼。举杯劝饮一何怪，斫桂浪恣尤难厌。岂如我辈赏以意，一觞一咏情何恬。兴阑影侧各分散，心月两适俱无嫌。《同高望公芥庵坐月时须识上人自雷峰至》明代·张家珍—得气偏在野，先秋促织鸣。云行新雨歇，月好大江明。偶尔逢僧话，于焉感我生。凉风透枕簟，此夜梦魂清。《次韵丰守宴新进士》宋代·刘克庄—联镳共醉杏园春，英辟龙飞为作新。诸老破荒□□宋，三台接武辅乾淳。贤侯推广崇儒化，先辈□□□士仁。珍重黄堂一杯酒，也沾白发旧词臣。《小游仙词 其七》元代·张翥—美人临水笑相邀，自解罗巾掷作桥。同觅云间仙伴侣，杏花坛上听吹箫。《蕙兰芳引 题谭瑑青聊园填词图》清代·陈洵—栖苦梦华，楚香浣、去尘无迹。对雪户灯窗，清映素怀向夕。玉梅数点，漫唤起、花间吟笛。想旧时月在，到此依稀能忆。绣笔闲来，花虫欲语，永夜愁寂。更风景山河，经眼尽堪泪滴。白头吟望，渺然京国，年少时、相念几多怜惜。《烛影摇红·吾菊山翁》宋代·陈著—吾菊山翁，鹤骖来自蓬云界。平铺心地有天知，楚楚生兰茝。膝下青衫舞拜。更参差、斑衣戏队。清闲无事，门外从他，惊尘飞隘。寿八千年，百分才一朱颜耐。何妨长主翠嵩春，酒约诗盟在。家庆堂前欢会。领霞卮、醺红浅带。是人说道，真吕先生，风流潇洒。《霜天晓角 其二》宋代·楼槃—剪雪裁冰。有人嫌太清。又有人嫌太瘦，都不是、我知音。谁是我知音。孤山人姓林。一自西湖别后，辜负我、到如今。《乳燕飞 其一》清代·顾太清—情网丝丝绾。问花神、飘香坠粉，是谁分判。才见花开花又落，不念惜花人惋。禁不得、猛风吹断。总有游魂知旧路，奈匆匆、短劫韶光换。空怅望，海山远。优昙那许常相伴，照慈帏、残灯尚在，梦回不见。十二碧城缥缈处，去去来来如幻。倩好手、图成小卷。尘世自生烦恼障，暮年人、咄咄书空唤。司花史，瑶池畔。《题渝江萧氏园亭》宋代·戴复古—三迳逐高低，旁通桃李蹊。凉台无六月，钓石俯双溪。醉欲眠花下，吟来过竹西。风流黄太史，古壁有留题。《采樵歌效竹枝体 其一》明代·顾璘—万岭千山春日晴，女郎逐伴采樵行。歌中暗恨无人识，惟听云边袅娜声。《班超》宋代·徐钧—人生适意在家山，万里封侯老未还。燕颔虎头成底事，但求生入玉门关。《秋闺》明代·谢榛—棠梨落叶满园秋，门掩蛩声入夜愁。未寄征衣霜露冷，梦魂先到古云州。《夜坐次旧韵》明代·石宝—草色映明月，微风生远松。去年南浦雨，今夜北窗钟。纨素未应弃，烟云何太工。山林有隙地，投散亦投慵。清夜有凉露，庭除多绿茎。正怜娇乌语，忽听焦蝉声。浮云自西来，新月吐微明。安得挟黄鹄，与子共遐征。《满路花》元代·王哲—元初由大道，遇理做生涯。卜居风月伴，舍荣华。盈盈白气，旋旋结红霞。五般真彩艳，射透圆成，里头遍吐黄芽。三千同八百，数满更无差。路中添雅致，放金花。枝枝秀丽，朵朵聚奇葩。杳默昏冥外，一撞晴空，异香拥上丹砂。《都下送史禹臣赴南台》明代·顾璘—草深洲渚郁蒸天，南客移舟晓涨前。庭下学诗怀往日，台中持简及芳年。家支月俸供调膳，手采乡风进奏笺。为说里门诸父老，竞看车马过升仙。《渡黄河抵吕梁再寄徐参知即景舒怀共十绝句 其四》明代·胡应麟—栉雨梳风事若何，古来师克在人和。飞刍直接桑乾塞，转粟新成瓠子河。《西窗独酌》宋代·陆游—却扫衡门岁月深，残骸况复病交侵。平生所学为何事？後世有人知此心。水落枯萍黏破块，霜高丹叶照横林。一樽浊酒西窗下，安得无功与共斟？《次韵元素自东皋寄新诗贼退犹未久 其二》宋代·周紫芝—先生老去以诗鸣，乱定诗来眼倍惊。但把明珠照兼乘，未须白璧换连城。人言陶令尝耽酒，我识玄真不钓名。晚日追随叹才尽，始知天马足能行。《生查子》清代·汪东—楼外月疑烟，帘底花如雾。歌管暂教停，为爱惺忪语。欢情难久长，别有行云处。和泪出门时，化作濛濛雨。《题张秋蟾画龙》明代·袁忠彻—张公画龙人不识，笔法远自僧繇得。挂向高堂神鬼惊，恍忽电光飞霹雳。想当渤澥开笔力，元气霖霪浸无极。吐吞雾雨川泽昏，摩荡云雷太阴黑。江翻石转窈莫测，雪涛卷空铜柱仄。洞庭扶桑非尔谁，颠倒沧溟为窟宅。乃知兹图只数尺，坐令万里起古色。何当置我君山湖上之高峰，听此老翁吹铁笛。《题质夫竹居》宋代·陆文圭—西园一来竹，岁久枝蚨繁。会见莺风栖，莫厌鸟雀喧。玉声寒雨啐，翠色朝烟昏。萧萧黄素叶，风吹拥离根。主人避俗客，青苔坐柴门。劲节说无比，幽怀不可言。《口占一绝送松乔陪祀》清代·戴亨—冈回水抱陟还涉，紫气氤氲射眉睫。悄悄无声一夜霜，归途马上看红叶。《题商山庙》唐代·陆畅—商洛秦时四老翁，人传羽化此山空。《送人还嘉禾》明代·屈大均—梅关向梅里，怀土意凄其。越鸟多南客，蛮花少北枝。无媒惟橘柚，有子尽相思。慷慨难为别，追寻未可期。《再次真定城别陈秉中时自京西还》明代·高叔嗣—经途雨雪涉冬春，仓卒重过奈此身。客舍留人酒瓮熟，官桥系马柳枝新。河山半折北来路，烽火全惊西望尘。别去定知头白尽，边隅谁念一征轮。《送贯彦从》元代·耶律铸—淡烟衰草两无情，寒泻金波送子行。可奈驰驱来瀚海，不堪牢落过清明。半帘皓月人千里，满目春风雁一声。瘦马鞭椎低塞日，数年江上雨初晴。《送刘草窗原博北上》明代·蒋主孝—管库谁怜有俊才，买舟今日上燕台。绕堤江燕对人语，千树野桃当午开。使者再来颜阖去，箭书初下鲁连回。烦君此别须珍重，莫遣儿童浪自猜。《贤者之孝二百四十首·许孜》宋代·林同—能感猛鸷类，都无搏噬心。同游至鹿虎，共宿有鸠鹰。《少年行》明代·刘崧—乍出建章宫，还过酒肆中。听歌留宝剑，数雁试雕弓。烟草一片绿，风花千点红。马骄嘶不住，直骤渭城东。《喜金生应琛至》清代·吴定—绕屋水沄沄，樵歌隔水闻。故交同落叶，新识似浮云。键户予常懒，亲师子独殷。名家风义古，珍重托斯文。《杨柳词》元代·杨维桢—杨柳董家桥，鹅黄几万条。行人莫到此，春色易相撩。《海人谣》元代·陈樵—海南蛮奴发垂耳，朝朝采宝丹涯里。夜光盈尺出飞鱼，柏叶收珠寒蕊蕊。幽箔连钱生绿花，切玉蛮刀如切水。九译来朝万里天，北风不动琅玕死。《绿阴清昼堂》明代·张宁—山中有高士，结屋住岩丘。树密乌声乱，林深鹤梦幽。云来疑向夕，风度欲惊秋。何日寻三径，相期避暑游。《游观音院》宋代·李复—秋林晴簇簇，野竹静娟娟。台殿横高绝，山河满大千。莫论金屑贵，且契布毛缘。试问庭前柏，干戈动几年。《丁未梦中游王西轩园作是岁十一月二十日狱吏谭遵令狱卒蔡贤笞楠数百谋以土囊压杀之官觉之免》明代·卢楠—秋日园林一暂过，桃花默默锁空萝。歌声漫逐浮云去，不觉霜风两鬓多。《阆州》宋代·汪元量—阆州城南海棠溪，客子不可无新诗。正嫌风搅浪花碎，更被雨冲云叶垂。野鸥出没底心性，山禽飞舞犹威仪。江南或问阆州景，锦屏山水天下奇。《曾阳回棹》宋代·薛季宣—沔曲回晨棹，惊飞羡水禽。波纹沙隐见，山影浪浮沈。色动芦花雪，光摇日脚金。扁舟归未得，惆怅五湖心。《陆羽泉茶》明代·皇甫汸—莲宫幽处涌清泉，茶灶年深冷绿烟。香供尚存龙藏里，试尝何似虎丘前。《弘治二年冬子长命书是日应之 其一》明代·陈献章—数年学道究重玄，山顶莲花水底天。今朝悟来无一物，不离本性即神仙。《太学中谣五首 其二 八俊》魏晋·佚名—天下模楷李元礼，天下英秀王叔茂。天下良辅杜周甫，天下冰凌朱季陵。天下忠贞魏少英，天下好交荀伯条。天下稽古刘伯祖，天下才英赵仲经。《七月廿有三日雨中同边李坐李道士西轩》明代·储巏—炎歊困朱墨，久阻尘外游。及兹风雨辰，相与跻昆丘。飞觞狎羽客，搦翰逢诗流。翛然供宴坐，花竹媚凉秋。空庭水盈尺，泱漭天光浮。搴帘迟夕霁，欲去仍为留。坐悲芳草歇，况复鸣蝉稠。岂无终夕欢，感事令人愁。层云蔽苍彗，谁能诘其由。梯空谅有术，愿就王乔谋。《与辽宁友人别后作》当代·张力夫—浮生多怅恨，昏昼替清宵。若不亲风月，如何慰寂寥。眼中杯历历，窗外雨潇潇。念我嘤鸣友，新归大石桥。《移花 其三》明代·张萱—园公酌酒劝花神，花事勿忙亦苦辛。为语春风休督促，花开何必一时新。《诉衷情 其八》近代·赵尊岳—暖风迟日敞琼筵。彩袖拨湘弦。飞花掠鬓回袖，芳物媚韶年。香雾重，紫霞鲜。艳阳天。扶酲归去，花碍罗衣，柳拂丝鞭。《鲁谹父再赋鼓字韵诗再赋一篇》宋代·王洋—头如青山手如雨，十日瓦沟鸣羯鼓。南城病客偏作愁，鱼游浅斧蛙同渚。去年曾困夏畦乾，巫祝陈牲女师舞。淮南米贱隔关河，漫道归期久已许。谁同著力破愁城，愿备前行插飞羽。那知物理自乘除，原思五秉公西庾。暑雨祁寒人莫嗟，洁笾活豆神其吐。茅檐生意满晴川，方信虀肠能抵虎。《山行书事》唐代·长孙佐辅—日落风风高风高，驱车行远郊。中心有所悲，古墓穿黄茅。茅中狐兔窠，四面乌鸢巢。鬼火时独出，人烟不相交。行行近破村，一径欹还坳。迎霜听蟋蟀，向月看蟏蛸。翁喜客来至，客业羞厨庖。浊醪夸泼蚁，时果仍新苞。相劝对寒灯，呼儿爇枯梢。性朴颇近古，其言无斗筲。忧欢世上并，岁月途中抛。谁知问津客，空作扬雄嘲。《次苏守朱新仲舍人留会稽之行韵》宋代·曾几—公知此老发船时，不作河梁送别诗。但说江湖留我住，为言岩壑与人期。凝香燕寝定自好，怀绶稽山无不宜。早晚欢迎剡溪上，去公亦复意迟迟。《怀章东生》明代·徐孚远—愁云淡淡水瀜瀜，拟挂征帆到海东。乡梦迷离春树杳，天涯一别几时逢。《祈雨辞正德丙子南赣作》明代·王守仁—呜呼，十日不雨兮，田且无禾。一月不雨兮，川且无波。一月不雨兮，民已为痾。再月不雨兮，民将奈何？小民无罪兮，天无咎民！抚巡失职兮，罪在予臣。呜呼，盗贼兮为民大屯，天或罪此兮赫威降嗔。民则何罪兮，玉石俱焚？呜呼，民则何罪兮，天何遽怒？油然兴云兮，雨兹下土。彼罪遏逋兮，哀此穷苦！《至徐州》明代·周用—远戍收宵柝，高风动雪车。三年同旅雁，一饭厌河鱼。赤叶寒林晓，黄茅野市虚。昔时溪水上，日出卧深庐。《和小游仙 其二》明代·胡奎—曾见天书赤玉文，非烟非雾结氤氲。群仙不著飞霞佩，自制霓裳月色裙。《夏日东村卧病 其三》明代·李攀龙—自甘成独往，谁复病相怜。金尽论交地，囊馀解摈篇。清斋芳药饵，华发媚林泉。不必忧生事，深耕种秫田。《春日偶成》清代·陆懿和—桃花似锦色嫣然，燕语呢喃搅午眠。醒后不知天已暮，一帘花影月初弦。《满庭芳 吕合题壁》当代·杨振鸿—大陆沉沦，河山惨淡，英雄气短心寒。西风夜紧，阵阵送狂澜。追想旧时往事，沧桑后，渐凋残。甚凄凉，天昏地暗，不忍回头看。世无干净土，涉身世际，坐卧难安。虽抱满腔热血，又向谁弹。肠断鹃声啼破，伤心泪，洒遍西南。莫思量，舞刀直进沙场死亦甘。《时人为释道经慧静语·隋代》佚名—洛下长大耳，东阿黑如墨。有问无不酬，有酬无不塞。《人月圆·伤心莫问前朝事》元代·倪瓒—伤心莫问前朝事，重上越王台。鹧鸪啼处，东风草绿，残照花开。怅然孤啸，青山故国，乔木苍苔。当时明月，依依素影，何处飞来？《观我四首 其一 生》清代·黄人—子天丑地例初开，块肉呱然未解哀。从此世间添个我，不知何处送将来？千年黄土重翻样，九转丹宫别结胎。拟向空王通宿命，个中经过几轮回？《泊青浦得伯兄馆奉贤之信》清代·许传霈—荒城如斗大，兵火话频年。垂柳萦孤棹，斜阳搁晚烟。无聊游子意，难得故人贤。传语平安字，之邦别有缘。《胡学士在北京闻予病寄诗慰问次韵奉酬 其六》明代·杨士奇—朝回清坐广文毡，病起閒逃苏晋禅。了彻六尘成梦觉，迩来三月已无眠。《颂古二十一首》宋代·释鼎需—畐塞虚空，不如不去。前后际断，今亦无住。倒骑佛殿出三门，却把三门挂露柱。《卧病寄京中诸相知》明代·顾璘—沧流翠巘故城隅，寂寂门无卿相舆。霄汉独悬归后梦，风尘谁寄病中书。春花递映溪船远，秋水平摇草阁虚。泰畤侍臣休荐引，恐无词赋拟相如。《宋守敬引谚》唐代·佚名—双陆无休势。《梧州杂诗 其十》清代·钱澄之—诏狱非仁政，况逢离乱晨。从龙宽典得，请剑小臣频！狼狈悲同类，艰危附党人。山阴真相国，申救跪沙滨。《客边五首 其四》元代·王冕—不学养生术，且为归隐谋。青山犹昨日，白发不禁秋。适兴须村酿，忘机狎海鸥。夜来何所事？欲上仲宣楼。《译《鲁拜集》 其七十六》当代·黄克孙—神山一树众生出，我是仙桃树上虫。偷得人间金锁钥，醉眠内府宝藏中。《感事次曹霜厓韵二首 其二》明代·潘希曾—江干岁晚众芳残，闭户经旬意鲜欢。留得后园含翠柏，往来只合共君看。《寄怀阿侍者》明代·释函是—三年才得一封书，梦里还山信屡虚。病去随人归瘴海，怀深无计问江鱼。而翁忧道长思汝，尼母怜儿每向予。何事五旬心气尽，秋风凝眼倚山庐。《于中好》宋代·杨无咎—溅溅不住溪流素。忆曾记、碧桃红露。别来寂寞朝朝暮。恨遮乱、当时路。《偈颂三十八首 其十》宋代·释如净—结夏已过了，解夏犹未来。中间一句子，莲花照水开。因甚落草止啼，元只为婴孩。《吊步香诗十首 其七》明代·萧光绪—壮士登埤呼昊苍，阵云深黑飞沙黄。危城血战留奇烈，万古睢阳可并香。《偈颂十三首》宋代·释智遇—远之莫及故日短，踪之不即故曰蓬。波波浪浪，西西东东。直钩已挂双峨碧，一桡香散芦花风。《淇上三章》明代·区大相—淇水悠悠，竹竿翛翛。静言思子，惜无轻舟。淇水瀰瀰，竹竿离离。愿言见子，惜无榜师。既具我舟，亦伐我榜。方之泳之，将子是访。滔滔临淇，实劳我思。《过平江》明代·陶安—锡山回望望亭孤，百里风烟远入吴。虎阜云开晴见塔，枫桥月落夜闻乌。依依杨柳环新郭，渺渺波涛接太湖。可惜捧心人去杳，大夫遗庙镇姑苏。《新种竹有笋》宋代·曾几—此君非俗物，今岁有佳儿。径密无人见，僧来报客知。西家应满地，上番欲横枝。添得清声未，君听风雨时。《答汤僚长尧文问病》明代·欧大任—水榻年深坐欲穿，西斋萧散学安禅。石参药铫初分火，雪拥茶垆旋汲泉。结驷不来蓬藋下，浮云犹傍曲肱前。惟有同官能问病，支离时诵养生篇。《三夜不见月》宋代·赵蕃—中秋隔明日，月色比常佳。晨气早已肃，暮云深更遮。巡檐徒四立，顾影晚兴嗟。桂旱犹藏蕊，橘秋反吐花。《东林隐所寄陆徵士》元代·倪瓒—寝扉桃李昼阴阴，耕凿居人有远心。一夜池塘春草绿，孤村风雨落花深。不嗔野老群争席，时有游鱼出听琴。白发多情陆徵士，松间石上续幽吟。《和茅亭》宋代·赵希逢—独坐茅亭濯晚凉，檐前万影立筼簹。数声萧琴浑疑雨，细细吹来却有香。《竹溪寺》清代·傅于天—两水回环绕曲溪，小南门外小桥西。群宾毕集疑金马，一佛忘机似木鸡。禅室香分炉篆起，琼瓯雪漾茗旗齐。归来好共黄生说，几个清蝉抱树啼。《游海珠寺 其三》明代·伦以诜—客游维桂楫，僧定掩柴扃。倚槛看云起，登楼待月明。弄珠逢汉女，投璧礼玄冥。岁岁送人处，无端离思生。《最明寺殿悟道后赠之助道颂五首》宋代·释普宁—壬戍十月十六朝，虚空拳踢不相饶。等闲打破疑团后，大地黄金也合消。《和张安国闻捷》宋代·王质—两京乔木久秋风，甘露棠梨非汉宫。铁凤雕零周庙古，玉鱼流落汉陵空。朝催战鼓云埋阵，夜发戈船月照篷。宣德楼前清御道，明年元会纳群工。《秋兴 其八》明代·魏学洢—一夕西风到画栏，芙蓉消瘦不禁寒。身无同调人应笑，坐有新诗眼倦看。逐伴未能忘袒裼，闭门聊自爱衣冠。晚来斗酒长唫处，月小天高白露漙。《长相思》元代·刘基—雁南归，人未归，寒信先来家信迟，容颜只镜知。晓风微，晓星稀，正是愁阑欲睡时，邻鸡莫要啼。《寄凌叔子》清代·顾鸿志—岁宴山中桂树枯，思君渺渺海云孤。春生驿路花开未，雪涴征衫雁到无。才子京华愁旅食，散人笠屐隐江湖。谁怜水国三千里，烟水苍茫一钓徒。《步月》宋代·韩元吉—山静水逾响，我行清夜中。月华霜著地，云影浪摇空。有酒不惜醉，无人谁与同。嫦娥捣仙药，应厌广寒宫。《【仙吕】赏花时_情泪流香淡》元代·李子中—情泪流香淡脸桃，高髻髟松云亸凤翘，鸳被冷鲛绡。收拾烦恼，准备下捱今宵。【煞尾】篆烟消，银釭照，和个瘦影儿无言对着。自阳台云路杳，玉簪折难觅鸾胶。最难熬，更漏迢迢，线帖儿翻腾耳谩搔。愁的是断肠人病到，盼煞那负心贼不到，将封寄来书乘恨一时烧。《送施仲益何文蔚余子任及蒋吴二友赴省》宋代·韩淲—会适章丘役，寒梅满路生。逢花百馀韵，顾我不胜情。祖送寻言句，相期岂利营。南宫三数子，能赋复经明。《蝶恋花》当代·郭汉城—暴雨狂风收拾去。脉脉峦冈，一派晴光曙。热泪迸飞留不住。幽香一点和珠雨。万里河山重洗濯。苍翠明光，散却心头雾。打点流莺忙织杼。唤呼百卉为春吐。《崇明寺至日答舍弟》明代·皇甫汸—僧腊逢长至，征途感故阴。茅峰带郭近，花井入溪深。睎世无灵气，违时减道心。徒烦访丹药，何日变黄金。《秋梦引》元代·张宪—翠翘半亸双飞凤，辘轳金井悬银瓮。万丝翠雾刷鸦光，两点秋波和泪送。芙蓉带露不忍折，鹦鹉隔笼时自哢。多情宋玉正悲秋，故放香魂入秋梦。《顺东西门行》明代·胡应麟—岁行暮，时既昏，设我肴醴开玉尊。乐亲故，延嘉宾，轩车杂沓徒在门。列五鼎，罗八珍，甘嘉溢口呈芳新。饮麻姑，招洛神，擘红虬脯羞黄麟。琴瑟和，钟鼓陈，樗蒱六博何缤纷。长袂掩，羞蛾颦，纤歌随风飘青云。良夜半，星河倾，主人未醉客尚醒。二难具，五福并，亿千万岁延遐龄。《寄永州徐三掾曹》宋代·翁卷—闻说居官睡，千峰近九疑。合流皆楚水，高石半唐碑。香草寒犹录，清猿夜更悲。其中多隐者，君去得逢谁。《渔家傲》宋代·欧阳修—十二月严凝天地闭。莫嫌台榭无花卉。惟有酒能欺雪意。增豪气。直教耳热笙歌沸。《诗》先秦·佚名—大隧之中。其乐也融融。《草堂》宋代·汪元量—子美西来筑此堂，浣花春水共凄凉。鸣鸠孔燕归何处，野草闲花护短墙。英雄去矣柴门闭，邻里伤哉竹径荒。安得山瓶盛乳酒，送分渔父濯沧浪。《送雷希颜之泾州录事李君美治中公廨南楼坐中作·金朝》赵秉文—严霜枯百草，摇荡鸿鹄心。翩翩万里翼，随云落西南。泾水东流不到燕，送君落日孤云边。声名一日天下白，还作南楼座中客。西州自古多豪英，作者凛凛气犹生。太尉英风迈万古，不劳折箠笞此虏。男儿生不功名死无益，莫言簿领卑凡职。君不见当时髯张一尉耳，至今双庙令人起。《次韵二首》宋代·陶梦桂—倦倚栏杜对暮霞，展君吟卷喜无涯。圆如掌上黄金弹，清比梅梢白玉花。试问山林无我辈，却将景物付谁家。风檐把玩徘徊久，烟在平林月在沙。《次韵吴友直和潘乐閒见寄韵》宋代·方一夔—文章蟠窟蛟蛇黑，精神紧峭冰玉白。置君承明天禄中，富贵不待相促迫。学参诸老居二四，气凛群儿压千百。生平不主疽与环，况复侯封羡贲赫。蹉跎无便凌风云，归伴凡鱼东海窄。袖馀闽越奇杰气，掩藏光怪恣窥摘。如今老境谢纷华，斥去浮花收粟麦。我来两见鸣春禽，低向藋间飞拍拍。有时乘兴骋诗俊，稗说谰言都不择。鱼还非子子非我，肝胆相忘总无隔。苦无分遇食太仓，近犬惊人屡遭责。一身何必要赢馀，我为鼠谋从下策。《答主敬少参》明代·庄昶—风汉痴人果是痴，人间此谜岂无疑。梦中说梦元非梦，诗外求诗自一诗。周茂叔圈无极后，邵尧夫弄一丸时。白头岂有圆融妙，深谢西邕少伯知。《大同江口舍舟而涂抵樊昌四十里纪实》明代·魏观—扁舟畏风涛，上马遵大路。马喜大路平，骞然欲驰鹜。手疲两足痛，纵逸恐颠仆。呼奴执其辔，控驭使徐步。前村望烟火，稍远得农扈。蔬笋兼可求，午膳爰不误。少顷闻病翁，叫出蓬首妇。妇出拜且言：“穷苦日难度。夫远充民兵，儿小当递铺。翁病经半年，寒馁缺调护。军需未离门，活计不成作。荒山要收丝，荒亩要输赋。诛求里长急，责罚官府怒。近来点弓兵，拘贫放权富。迫并多逃亡，苍黄互号诉。左右三五家，春深失耕务。纷纭下牌帖，勾捉犹未杜。”所言尽真悉，俾我心骇怖。兹行事咨询，拯恤惧迟暮。州县嗟匪才，琐屑诚可恶。丧乱民瘼深，君王重忧顾。所以谕旨勤，赤子相托付。民为邦之本，绥抚在完固。胡为重敔剥，上德阻宣布。明当抗封章，为尔除巨蠹。《寄忆盛二仲交》明代·皇甫汸—与君何地别，遥自旧京归。日日寒潮落，年年旅雁飞。山川白云间，烽火素书稀。莫问平原宦，幽情已拂衣。《永川纪游三首 其二 神女湖》当代·刘雄—浪迹浮生苦遽匆，二难四美偶然同。老来不作襄王梦，何处人间异梦中。《客舍书事五首 其二》元代·袁桷—愁极吟肩耸，尘深望眼迷。屋随冰上下，山趁雪高低。乾酪瓶争挈，生盐斗可提。日斜看不足，蹋舞共扶携。《南乡子 过彭蠡湖风和日暖一波不兴回忆去冬阻雪时光景顿异》清代·薛时雨—风静浪花平。柔橹咿哑荡客情。湖外青山湖里树，分明。贪看春光不计程。滔泪旧心惊。雪压孤篷梦未成。转眼寒暄谁作主，难凭。白舫青帘自在行。《白下春游曲七首》明代·何良俊—结子成阴积渐多，春光一去再来无。明朝更欲城南去，自掣金钗付酒胡。《玩萤火》唐代·韦应物—时节变衰草，物色近新秋。度月影才敛，绕竹光复流。《信笔为杂体三首 其二》明代·王世贞—一番花竞一番新，五度门闲五度春。风外游丝尘外事，雨中黄叶梦中身。病堪医疗难言病，贫假分疏未是贫。莫向向平轻有约，挂冠人是倦游人。《吴舍人得子》明代·宗臣—持我百年意，看君一日情。人间麟趾少，池上凤毛生。桂发燕山色，珠来合浦明。他时弄环语，应令楚妃惊。《仪真道中 其二》宋代·李弥逊—长天漠漠水连空，云淡风微两两红。南北不知缘底事，一生半落往来中。《早春送乡人南还》明代·区大相—京华七日酒，岭树百重春。终朝念乡土，是日送交亲。嗟予久为客，因子访比邻。溪上一茅宇，山南松桂新。《赋得春草碧色送丘少尹归四明》明代·高柄—春色有佳兴，送君惜别情。帐前见芳草，绿尽空江浔。千里霭晴翠，夕阳烟际深。遥分白鸥水，近映青枫林。萋萋满行衣，苒苒生别心。王孙行当归，蘪芜思越吟。《六州》宋代·佚名—承天统，圣主应昌辰。宝箓降，飚游至，瑞命庆惟新。崇大号，仰奉高真。献岁当初吉，天下皆春。谒秘宇、藻卫星陈。芗霭极纷纶。琼编焜耀，仙衣綷?，垂旒俯拜，荐献礼惟寅。芬芳备，精衷上达穹旻。尊道祖，享清庙，助祭万方臻。升泰畤、缛典弥文。侍群臣。汉庭儒雅彬彬。烟飞火举毕严禋。天地降氤氲。高临华阙，恩覃动植，庆延宗社，圣寿比灵椿。《金台送赖公弼之临桂》明代·叶元玉—倒尽江头碧玉卮，醉来旋赋送行诗。苏湖事业归能者，临桂生徒得好师。吾道自知如此重，儒官谁谓果然卑。乡情正与离情合，况值西风九月时。《资州题壁》清代·董贻清—当年叱咤走风云，废垒江头尚夕曛。傥向灞陵逢醉尉，夜行休说故将军。《贺新郎五十八首 其七》清代·蒋士铨—草阁凭消受。护茅檐、苍松落翠，高梧环牖。城北徐公美无度，才在卢前王后。抛心力、豪苏腻柳。把卷六州难铸错，哭秋风、赋汝抛词手。空唱破、旗亭口。神仙将相原难就。笑人闲勋名富贵，男儿自有。收拾牢骚行乐耳，坐两秋香半亩。偕老者、梁鸿佳妇。暮唱小山招隐曲，愿儿孙、森列当阶秀。君更爱、蟾宫否？《江涨见移居者》宋代·戴复古—夏潦连秋涨，人家水半门。都抛破茅屋，移住小山村。聒聒笼鸡犬，累累带子孙。安居华屋者，应觉此身尊。《意难忘》宋代·范曦文—清泪如铅。叹咸阳送远，露冷铜仙。岩花纷堕雪，津柳暗生烟。寒食後，暮江边。草色更芊芊。四十年，留春意绪，不似今年。《有感》明代·林廷玉—重华光大历，九五飞潜龙。纲维丕振肃，四海讴歌同。匦函出通明，畅达天下聪。百川东注海，细大咸纳容。我恧沾青琐，不能振英风。侃侃盛时彦，论列争长雄。苟有利国家，何必皆已功。《鹤会三首》宋代·刘克庄—肉眼安能辨圣凡，有时巾褐过城南。亦无肘后堪传汝，且向纯阳两字参。《军中乐二十首有序 其十四 舞》明代·张元凯—长袖蛮靴曳翠裳，依歌赴节俨成行。军中自有缠头锦，不学梁家堕马妆。《闲吟四首 其二》宋代·邵雍—予年四十七，已甫知命路。岂意天不绝，生男始为父。且免散琴书，敢望大门户。万事尽如此，何用过忧惧。《客有至自京师言诸公春间多会于元伯园池因念》宋代·蔡襄—绿渠春水走潺湲，画阁嵩峦映碧鲜。酒令已行金盏侧，乐声初急翠裙圆。清游胜事传京下，多丽新词到海边。曾是樽前沈醉客，天涯回望重依然。《即景》清代·路邵—云边樵径草为踪，燕带残红春意浓。昨夜梦还家万里，今朝愁对浪千重。穿花飞出疏林鸟，隔岸声来远寺钟。惟有关山明月好，一轮斜挂最高峰。《山中崔大夫有书相问（一作崔大夫有书问余山中）》唐代·秦系—客在烟霞里，闲闲逐狎鸥。终年常裸足，连日半蓬头。《送郑天休》宋代·宋祁—春筠蒸遍擿锋摧，剡奏飘然别上台。授简客惊枚乘去，探书人继史公来。爆桐度曲离筵惨，樵的分风使棹催。千万禊滨传善序，永和三月有流盃。《题春江垂钓图》明代·刘崧—坐把钓鱼竿，虚潭翠如泻。轻舟浮不动，只在松阴下。《赠升玄子》明代·林鸿—希夷本无象，广漠难具论。孰知玄子名，强曰众妙门。至人守无为，目击道乃存。精神应龙健，变化迎鹏抟。四气归橐籥，三花洞天根。逍遥大块中，岂在登昆崙。《五方帝 其十一》宋代·郊庙朝会歌辞—于赫路寝，肆筵有序。粤若西颢，其神执矩。以荐币玉，式陈簠簋。神其格思，受天之祐。《病甚有作 其一》清代·全祖望—老夫春病太咄咄，无处告诉但支离。偶然欠申不自觉，盲风间道窥心脾。《登庐山天池寺》明代·尹台—匡庐秀出九江水，揽结天池翠几重。万壑云开青锦绣，千峰日照紫芙蓉。危林袅雾晴兼合，飞瀑垂虹断忽逢。北望长安忻在目，朝氛莫遣蔽高舂。《舟中怀都门故人诗三十绝句 其十六》清代·姚燮—洁腑无尘抱太虚，照人朗朗玉蟾蜍。布衣蔬饭真儒者，画诺归来只读书。《题画（二首）》明代·李东阳—玄猿倦向青林坐，声断长空碧云破。林间疏网落蜘蛛，正向连蜷掌中堕。丝轻臂软如不胜，欲掣未掣还腾腾。极知物性解人意，应向画图观世情。由来异类有强弱，幸是相逢不相虐。犹胜虚堂万缕丝，无数飞虫挂檐角。《高阳台　沈屺云司马属题双兰图并示寒食纪梦之刻次江铁君韵》清代·张祥河—冷艳扶妆，嫣痕破梦，名花端识前身。写入鸳丝，西楼化作行云。开奁对影成双照，碧亭空、一镜涵春。尽芳魂，结佩湘皋，托取灵根。年年花事伤寒食，只缄愁万叠，展抱无因。露眼频看，骈枝墨色还新。枝丫绾就丁香叩，坠幽欢、雨溃烟分。恁炉熏，祝向蘼芜，瘦损休文。《眼儿媚·烟花丛里不宜他》宋代·辛弃疾—烟花丛里不宜他。绝似好人家。淡妆娇面，轻注朱唇，一朵梅花。相逢比著年时节，顾意又争些。来朝去也，莫因别个，忘了人咱。《钓鳖石》宋代·苏舜元—未穷双佛刹，先到一渔家。山雨已残叶，溪风犹落花。汲泉沙胍动，敲火石痕斜。应是任公子，竹间曾煮茶。《秋明室杂诗 其十九》清代·沈尹默—西风飘落叶，哀蝉噤无声。严霜杀百草，唧唧寒螀鸣。岂不感气候，而能持素情。微物有如此，因之念平生。《柳塘杂兴四首 其四》明代·边贡—塘烟漠漠水迢迢，摇荡春风几万条。不傍御园歌舞地，只愁宫女妒纤腰。《王侍读汝嘉挽诗 其一》明代·李昌祺—识面嗟诚晚，论交觉独深。麟经三世业，蠹简一生心。诸老怜将尽，孤怀痛不禁。遗弦空自绝，无处觅知音。《春日书情赠别司空曙》唐代·卢纶—壮志随年尽，谋身意未安。风尘交契阔，老大别离难。，《童御史仲良谪官南海偕隐士刘安元来游倾盖驿亭率尔贻赠 其一》明代·黎民表—已向青门隐，欣从白社游。乾坤为一马，身世在虚舟。海拟张融赋，丹从葛令求。肯怜离索意，来访桂岩幽。《题金尚书所藏画四首 其三 杏花画眉》明代·邓林—华粉春衣染淡黄，看花因到午桥庄。娥眉不为东风画，蝶使风媒莫浪狂。《桴溪歌赠程自邑》明代·左国玑—野客如浮云，随风恣天行。好游练水弄明月，放舟却恐群鸥惊。迩从阴厓斩苍玉，万竿萧森成一束。紫箨深穿菡萏香，翠梢犹映菰蒲绿。桴溪仙人乘兴来，何须鼓棹烟涛开。轻飙一日九潭遍，鱼鸟到处无嫌猜。忽然飘飖镜中走，却逐灵槎贯牛斗。拟乘莲叶天上游，下视万物俱刍狗。即今放浪已忘机，烟雨滩头任不归。芦花摇影醉眠处，笑尔云帆海上飞。《广遣兴五十八首 其四十九》明代·王夫之—一令单提千令合，不除狂醉只除醒。垂杨左肘飞花絮，腐草馀滋幻火萤。枳棘芝兰同土壤，国皇月孛一辰星。钟情我辈聊如此，瞥眼他生固不争。《仙源次韩春坊韵》明代·朱学熙—泠泠韵玉泻云根，万点琼珠溅墨痕。瀛海仙人同载笔，桃花宁问武陵源。《读邱菽园观察咏红楼梦中人诗册 其三》清代·许南英—红颜薄命寻常事，感慨如君旷代深。搔首问天无补恨，凤鸾飘泊有知音。《寄吴少溪宫录七十 其二十一 春暮与陈东甫饮白庄柳树下怀傅伯俊侍御时有驿使投书语中及之》明代·于慎行—门前五柳映楼居，倚杖看山迥自如。夕雨霏微芳草路，人家历乱白云墟。田间斗酒为君醉，陇上梅花何处书。却忆薄游周柱史，江南春色满回车。《蝶恋花》当代·卢青山—十载萦萦栽一树，小锸培根，日日祈天露。不敢同云争泛宇，平生只愿随阴住。一夜西风吹折去，仰首问天，天也浑无据。若许蟾蜍能解语，未言先应泪如雨。《与成与与新复至》明代·邵宝—今辰复何辰，二妙来不独。短刺方在门，清风已深竹。袖中有珠玑，投我忽盈匊。伯仲皆文星，胡不照天禄。城居自山林，足音喜空谷。相送冉泾涯，云洲起双鹜。回首见游鱼，寒潭净如漉。《游古汴赵氏溪园》宋代·艾性夫—不起楼台作热官，小园回合抱溪湾。露漙花靥春红湿，烟护松髯晚翠寒。已向掌中旋宇宙，正须胸次着云山。可能再为苍生出，鹤怨猿啼搅夜阑。《草堂诗 其五》宋代·喻汝砺—乱后飘零歇此身，风光无赖更清新。客怀易感酒添病，诗思苦悭花减春。南枝北枝莺舌巧，前村后村雨脚匀。暂借溪边老为客，花心柳眼莫撩人。《四柏亭》宋代·孔梦斗—道乡采芹暇，手植四株柏。相对有正味，爱此岁寒格。忠言贾奇祸，几削谏臣迹。柏亦助道乡，每号风雨夕。柏死公不死，大名日皦白。后人补种之，存棠思召伯。亭亭俨相持，撑云空百尺。是柏出虽晚，风致犹古昔。我来跂遗芳，清坐假一席。徘徊意难舍，猛把阑干拍。寄语景行人，用意幸勿窄。《阳关曲·金朝》王郁—城东车马已促装，城西江水青茫茫。绿杨陌上一杯酒，离愁惨淡春无光。秦楼花映晴烟直，谁家少妇当门立。金鞭入手紫燕嘶，回首飞云晚山碧。《椰酒》清代·卢九围—几度酿蛮烟，苍苍高树巅。棕分千缕结，核破一瓜圆。玉液真神异，苍匏出自然。何须誇醴酒，直欲胜甘泉。《夜坐戏作》宋代·陆游—建苑夸豪如贵胄，棋岩晦迹类臞仙。倘凭阀阅定人物，耕野钓溪难自贤。《游百花洲 其八》清代·谭宗浚—吾乡原水国，名胜擅林泉。对此卜居地，应吟《招隐》篇。待营因树屋，拟蓄卖文钱。相约羊何辈，归耕且授廛。《得请南台偶书》宋代·张方平—紫阳洞中客，水晶宫里人。一念堕尘世，资本犹天真。擢质出流俗，抗志凌苍旻。邈从逍遥游，浩与恬漠亲。风箫不受调，溪鸟非所驯。敢希古作者，尚从诸逸民。犬马皆有养，况我无天伦。俛首遂干禄，老先称过秦。流遁亡旧守，趋锵陪荐绅。骄气与矜色，湛没四十春。市合先缩手，战酣早收身。桑榆近颓暮，丘壑惭荒榛。福兮祸所伏，名者实之宾。虽嗟负前志，大观亦同均。《宋中送魏万之安西》明代·林鸿—梁苑微霜梨叶红，行人此日发关东。酒边怨别看长剑，马上惊心见断蓬。云散岳莲开泰华，月寒郊树隐新丰。穷秋亦有临边使，待尔题诗寄塞鸿。《别弟妹二首（一作卢象诗）》唐代·王维—两妹日成长，双鬟将及人。已能持宝瑟，自解掩罗巾。《安公子·重阳伯絅、次公举词社》清代·金兆蕃—幽墅斜阳静。紫萸分插欹冠整。傍砌栽蕉阴未满，助秋烟催暝。料此夜、羁鸿梦为新霜醒。警暮寒、沉断江天迥。听数声柔橹，飞度银河无影。月意宜深径。初弦钩小明于镜。且与停尊延伫久，尽回阑孤凭。又动我、年年未了莼鲈兴。空断魂、天远乡山近。待纵棹枫汀，迟君日斜风定。《都城春日》明代·丘浚—宫阙巍峨紫气高，西山东去碧周遭。天晴鱼跃龙池藻，春老莺衔御苑桃。映日暖云流似水，浥尘香雨润如膏。太平有象寻常醉，不用携樽倒浊醪。《晴偏好》宋代·李霜涯—平湖百倾生芳草。芙蓉不照红颠倒。东坡道。波光潋滟晴偏好。《西江月》元代·姬翼—绝相纵横妙用，离形左右皆无。普天匝地尽如如。罔象还同暮故。宇泰天光内发，室虚真宰常居。没功夫处用功夫。稳驾神舟归去。《秋风歌上游丞相及台谏》宋代·宋伯仁—噫吁嘻，秋风从天来，一扫酷吏热。嗷嗷天下心，无复苦炊爇。丛丛篱边花，幽香知素节。与化同一啸，世事花能说。前兮酷暑在，击揖志如铁。岂无如谢安，围棋声未歇。胸中森甲兵。千里胜自决。诗人扪虱穷，忧时心惙惙。歌秋风兮歌国风，问知音兮问豪杰。《寄荆娘写真》唐代·李涉—章华台南莎草齐，长河柳色连金堤。青楼曈曨曙光蚤，《题荆山别号为司马王惟纲作》明代·王缜—维东原兮雄秀，爰有山兮曰荆。揖泰岱兮独立，荣济川兮涵泓。艮其所兮正位，谦其德兮变盈。渺齐鲁兮坏垤，摩穹窿兮风清。猗三槐兮流裔，毓奇秀兮卓乎有成。托兹山兮名号，非慕高兮求声。繄厥初生兮一本，历今三世兮盖亦钟情。纵都司马兮握宪刑，功日懋兮海宇平。纷其劳而不伐兮，俨璞玉之坚贞。非夫人轰轰，孰知山兮亦荣。山千古兮不顷，噫此号兮与山齐名。《挽宋大卿》宋代·陈宓—蚤岁收科耀里闾，家传祖训是诗书。棠阴尚使民思惠，典计能令国有储。九列簉班嗟已晚，十连奏最召方初。輀车想过桐乡道，几许鳏嫠泪洒裾。《偈》唐代·德诚—本是钓鱼船上客，偶力须发著袈裟。佛祖位中留不住，夜深依旧宿芦花。《得衡阳谢令札请改南游之棹于明年》清代·全祖望—未有昌黎锐，犹然阻望云。梦随彭蠡鸟，先谒洞庭君。《咏日应令诗》南北朝·刘孝绰—弭节驰旸谷，照槛出扶桑。园葵亦何幸，倾叶奉离光。《和彭文见寄》明代·吴琏—头白纷纷任世嗔，野怀幽兴逐年新。闲中白昼我为我，忙里红尘人自人。浮云忽舒忽复卷，尺蠖俄屈俄还伸。人间冷暖浑无定，律转阳和即是春。《带存以同公舒游阳丘别业诗见示赋赠》清代·张元—幽寻昨日失追攀，喜对新诗为解颜。画舸丹枫绣江水，白云红叶女郎山。松陵唱和谁高下，谢客风流亦等闲。自是阳丘秋色好，清吟满贮一囊还。《华盖楼》宋代·李思衍—三十六坊如掌平，长桥短艇水从横。银河一道江连海，画障四围山绕城。老树烟云春绿暗，小楼帘幕晓红明。阴阴翠影谁家屋，梦觉草池莺一声。《收菊花贮枕》明代·孙一元—呼童收落英，晨起晞清露。满囊剩贮秋，寒香散庭户。夜来梦东篱，枕上得佳句。《童子驿见梅花 其一》宋代·李纲—天滑云腴凝不流，岁寒迂骑过南洲。黄昏孤馆沈吟处，赖有江梅慰客愁。《老欢》宋代·刘克庄—功名幻妄炊粱枕，岁月奔忙下坂轮。昔作时来木居士，今为暑退竹夫人。白襦裙稳于归衮，黄独苗甘似食珍。老汉秃残惟齿发，不妨句子尚尖新。《城上夜宴》唐代·白居易—留春不住登城望，惜夜相将秉烛游。风月万家河两岸，《和刘仙尉咏梅》宋代·舒岳祥—垂垂一树压疏篱，最爱崚嶒鹤膝枝。只占岁寒花尽后，不争开早与开迟。《赠卢明府闲居》唐代·齐己—鬓霜垂七十，江国久辞官。满箧新风雅，何人旧岁寒。《拈古十四首 其三》宋代·释法薰—昨日定，今日不定。大小瞿昙，因邪打正。更问如何，钵盂安柄。《题画》明代·李云龙—山中烟岚午未开，石桥东下水潆洄。幽人独占清溪住，卧听泉声木杪来。《寄卫拾遗乞酒》唐代·姚合—老人罢卮酒，不醉已经年。自饮君家酒，一杯三日眠。《舟中书事》宋代·释绍嵩—南昌城郭枕江烟，一苇鸣榔下渺然。惊起暮天沙上雁，背人飞过北山前。《译《鲁拜集》 其四十四》当代·黄克孙—一朝蝉蜕余躯壳，魂魄悠悠归碧落。低首烟寰应自羞，几年为此皮囊缚。《和庆兄览镜》宋代·释道璨—清癯骨相瘦观流，诗不能工满面羞。镜里新愁无一点，却因吟事上眉头。《倦寻芳》清代·朱祖谋—剩寒著梦，空绿生烟，莺燕惊晚。似客东风，花外暮笳吹散。落日鹃声流水急，连天芳草王孙怨。黯河桥，正垂杨恨结，倚帘人远。甚饾饤、阴晴天气，一线山眉，相对凄展。凭遍回阑，未称画罗轻扇。经乱池台歌舞歇，沾愁樱笋时光贱。镇无聊，又黄昏、雨丝飘断。《淳熙七年端午帖子词·皇后合六首》宋代·崔敦诗—日永荇池闲画舫，风清蚕馆入新丝。内人鬭草归能说，今岁山中艾出迟。《春日登北固多景楼录奉即休长老二首 其二》元代·萨都剌—东风吹树散晴岚，独上层楼酒半酣。拍岸潮声来海外，满江山色入淮南。当时霸主分三国，此日吴禅老一龛。惟有楼前旧时柳，年年三月色如蓝。《十四夜西湖歌》明代·何绛—西湖之水清如碧，左山右城两相隔。西风昨夜吹湖山，千树万树叶皆赤。披云岛边馆者谁，君平孙子读周易。罗浮桂酒满百船，木兰舟里开宾席。绮食雕盘永夜游，薄才亦得叨为客。长空倏尔净如洗，月色似为西湖白。水晶鱼子芙蓉杯，丹虾为羹调盐梅。劝君饮酒莫辞醉，人生良会能几回。座客词流三峡倒，清歌入破秋云开。四山松柏风谡谡，明月正高流星催。苏堤如带五千尺，洗盏扫石坐青苔。况有杨公太古音，兴酣拂席敛素襟。申言一座且莫喧，蜀锦抱出四尺琴。挥弦一扫千山寂，鱼龙出水鸟归林。移弦促节再一弹，月魄欲堕湖水寒。自言少小得妙悟，五音六律生指端。成连刺船去东海，伯牙弟子何足观。是时月朗风更清，舍琴直上丰山峦。满途参错木绵树，萧寺寻僧僧已去。多谢寒溪万丈泉，殷勤送客下山路。挂帆趁月返披云，玉露坠下何纷纷。樽中有酒须尽倾，朱颜莫惜连宵醺。君不见杭州西湖去年种桃柳，桃柳一株一斛酒。连株合抱岂辞劳，大官小官栽恐后。太平天子福难量，一朝红绿成千行。圣恩浩荡及名胜，一草一木皆不忘。吁嗟此湖虽天末，焉知明年不辉光。若使六龙幸炎方，明朝千秋节，还献丝露囊。《送李小湖廷尉请假归江右，即用所赠诗韵》清代·陈式金—平生爱与烟霞亲，烟霞蕴酿思古人。写字吟诗藉游息，淡泊生涯难告客。学书曾学急就章，墨池狼藉难飞翔。去书学画日把笔，青山为障云为乡。星轺忽至意何厚，谊深累世通家友。陋余小子惟灌园，种得黄花佐尊酒。屏驺屡过许相偕，不事华轩事笋鞋。入林把臂忘形迹，读画评书过小斋。图书品别承幽赏，过誉珊瑚收铁网。自娱偶录劝深刊，窃愧繁言杂芜莽。天籁画阁金风亭，适园敢望前人型。二难四美幸兼并，吾曹岂在一顾荣。文字之钦心醉铭，青莲仙心杂仙笔，米老画船誉过情。重增公案添画债，恨乏新图送远行。烟霞无俚翻为累，何日云山始制成。《简施芸隐》宋代·宋伯仁—雪后东风作峭寒，客怀零乱客眉攒。杭州虽近西湖月，宁似湖州把钓竿。《早春边城怀归》唐代·崔湜—大漠羽书飞，长城未解围。山川凌玉嶂，旌节下金微。《卖花声》清代·严金清—秋老画图中，木落山空。满林黄叶打头风。鸿雁不来江水冷，寂寞渔翁。莫辨岸西东，桥板能通。荒凉斜日渡前红。别浦归舟齐晒网，暮色烟笼。《赠李子西》明代·薛蕙—自余友君子，寒暑仅三易。始见欢如故，再遇契逾昔。周旋尚无几，款眷良已积。常恐人事乖，及兹果离析。枉驾就我别，执袂城南陌。举觞忘献酬，坐客皆悽恻。爱深悲不浅，辞尽意何极。霄汉子奋飞，山林余偃息。出处苟同心，楚越非异域。《和袭美寄题玉霄峰叶涵象尊师所居》唐代·陆龟蒙—天台一万八千丈，师在浮云端掩扉。永夜只知星斗大，《避匪赴城》近代·赵清源—远避兵灾哪自由，一车两马赴瀛州。闻声人似惊弓鸟，去馆身如不系舟。一路红尘随过客，满林黄叶送残秋。长途敢惮轮蹄瘁，极目遥瞻见戍楼。《与曹学佺林古度过孔雀庵访韫辉上人》明代·吴兆—竹日下清晖，林深一径微。萧然瓢室静，可息道人机。汲井鸟冲出，开篱蝶绕飞。复过邻寺去，留兴月明归。《奉和窦使君同恭法师咏高僧二首。竺佛图澄》唐代·慧宣—大誓悯涂炭，乘机入生死。中州法既弘，葛陂暴亦止。《云谷杂诗十二首 其十一 下山》宋代·朱熹—行随流水声，步出哀壑底。绿树枝相樛，白涧石齿齿。树石无穷年，流水日千里。《从军行五首 其二》明代·徐祯卿—贰师将军初出师，横行十万羽林儿。隔河追斩呼韩将，乌垒高悬太白旗。《意尽吟》宋代·邵雍—意尽于物，言尽于诚。矫情镇物，非我所能。《呈恩府龙学》宋代·曹辅—此生飘泊住乾坤，南北东西岂更论。万里欲封防墓土，十年重到李膺门。少惊人事时千变，尽付羁愁酒一尊。主上思贤厚风俗，如公终未老丘园。《冬夜有怀柯田山人四首 其一》宋代·张元干—闻说新居好，山樊卜筑深。药囊能济物，龟策少知音。四海忧黔首，中原尽绿林。直须期雪屋，夜棹去相寻。《再题南涧楼》宋代·王安石—北山云漠漠，南涧水悠悠。去此非吾愿，临分更上楼。《秋日怀江上友人》唐代·罗邺—行子岂知烟水劳，西风独自泛征艘。酒醒孤馆秋帘卷，《春申君》唐代·杜牧—烈士思酬国士恩，春申谁与快冤魂。《忧闷无聊偶诵东方虬昭君怨三绝后二首妙无以加前一首颇伤于怒予因效颦赋三章非敢角胜也聊以见志云耳 其二》明代·黄淮—马上琵琶语，凄凉不忍听。自知缘薄命，谁复恨丹青。《忆庐山旧隐及洛下新居》唐代·白居易—形骸僶俛班行内，骨肉句留俸禄中。无奈攀缘随手长，亦知恩爱到头空。草堂久闭庐山下，竹院新抛洛水东。自是未能归去得，世间谁要白须翁。《忆江南 其一》清代·胡延—成都好，晴日卖花天。玉局观边羊角旆，黄师塔畔鸭唇船。桥市小游仙。《池上一首呈愿东岩》清代·靳荣藩—雨后水苔生，与岸同一绿。柳丝覆其上，翠影繁以缛。池中水荭花，下有群凫浴。雅不与鱼争，各随性所欲。是时偕我友，共坐论心曲。濠梁岂在远，妙理斯亦足。天趣日日新，古谊以相勖。《调笑转踏 其七 望思台》清代·周岸登—铅水。空零泪。子弄父兵诚有罪。茂陵望断泉鸠里。大药徒寻方士。狱中已见真王气。虫篆曾孙名字。《金陵雪月仲春夜坐邀我不寐也冰几韵之 其四》明代·郭之奇—常言春候悦，及此凛生威。碧汉收空肃，疏星拱极微。月能怀己洁，雪亦感知希。声臭两俱寂，精华五夜飞。《长安春雪曲五首》明代·王稚登—勒寒桃李未成蹊，啄雪流莺已自啼。进得貂裘浑不着，圣人春日赐征西。《侵晨飞霰薄暮雪未成》宋代·张镃—呃喔花冠梦易呼，冻天应遍色模糊。旋听索索敲松瓦，便拟翩翩傍酒觚。一白要从高砌看，双清先喜小山俱。晚檐坐断违消息，待问林深寺有无。《吴门三劝 其二》清代·许传霈—须知可字可终身，大地茫茫孰是亲。能不使他嗟不淑，恩同父母属冰人。《夜寻卢处士》唐代·耿湋—月高鸡犬静，门掩向寒塘。夜竹深茅宇，秋庭冷石床。《玉阶怨 其一》元代·梁寅—独步玉阶静，飞鼠掠红栊。月斜万年树，露寒金井桐。别殿笙歌合，宴乐犹未终。《台城路》清代·吴藻—一襟幽思无人会，园林暮寒时候。小阁迟灯，闲阶就月，漠漠香凝衫袖。花师替否。恰鸦嘴轻锄，软苔冰溜。遍插横枝，碧纱窗外画阑右。姮娥乍惊睡起，镜奁凉照影，清艳同瘦。警梦霜禽，梳翎雪鹤，偷掠疏烟寻久。梨云半亩。似金屋安排，未容春漏。漫唤红儿，弄妆呵素手。《醉太平 灞上秋眺》当代·魏新河—南京北京，花明月明，如今不是芜城，看河清海清。天灵地灵，山凭水凭，闲来灞上经行，过秦陵汉陵。《寄题刘巨卿家六咏·壶天》宋代·杨万里—其大弥九苍，其小贮一壶。静观性中天，大小竟何如。《郊庙朝会歌辞方皇乐歌·隋代》佚名—至哉坤德，万彙资生。称物平施，流兼变盈。礼修泰折，祭极精诚。皇皇灵睠，永奠环瀛。《多丽（赏梅）》宋代·葛立方—冷云收，小园一段瑶芳。乍春来、未回穷腊，几枝开犯严霜。傍黄昏、暗香浮动，照清浅、疏影低昂。却月幽姿，含章媚态，姮娥姑射下仙乡。倚阑看、殷勤持酒，索笑也何妨。堪怜处，东君不管，独自凄凉。《送吴兴太守卢给事赴兵部侍郎召四首以邦家之光为韵 其三》宋代·刘一止—公来临我邦，天意若见私。从容坐席间，风化已四驰。民曰吾二天，士曰得我师。庶几少淹留，子弟公教之。如何如不顾，公岂要我思。不见溪上山，旦暮发妍姿。及兹有行色，风日含悽悲。公亦何负渠，欠渠百篇诗。《自万安上十八滩号子 其十一》明代·屈大均—林深知道有人家，妇女喧喧上钓槎。山主晓收刀税至，滩头煎取饼儿茶。《夜村阻雨》清代·贾勋—皇天久不雨，一雨别成阴。云黑频翻墨，泉清似弄琴。茅龙凉卷影，林鸟湿藏音。万里荒邮路，羁栖怆客心。《水心即事六乎兼谢吴民表宣义》宋代·叶适—我久无家今谩归，卖田买宅事交违。填高幫阔为深费，柱涉檐低可厚非。《满路花/促拍满路花》宋代·陈允平—离歌泣断云，别舞愁飞雪。凤皇台上望，琼箫绝。钗分玉燕，寸雨回肠折。碧空归雁阔。犹有疏梅，岁寒独伴高节。《洗药源》宋代·鲁宗道—采得千年药，临流净洗藏。至今源里水，犹带旧时香。《秋日閒居和张隆甫韵 其一》明代·佘翔—青山吟谢眺，白马赋陈思。却厌梧桐落，兼闻蟋蟀悲。才心空自老，古调竟谁期。若问柴桑计，萧条五柳枝。《过枕秋阁置酒绍弼同饮》近代·傅子馀—未灯楼阁气逾苍，煮酒论诗正不妨。且溯渊源到韦柳，私惭位置在卢王。飐窗风叶声犹厉，堆几杯盘事可常。何惮一秋重对饮，十年经乱至今伤。《苍梧谣 正月三日自题墨牡丹扇》清代·顾太清—侬。淡扫花枝待好风。瑶台种，不作可怜红。《题文发叔所藏潘子真水墨江湖八境小轴洞庭波》宋代·杨万里—湖水吞天去，湖风送浪还。银山何处是，青底是君山。《咏燕》明代·余玉馨—二月园林桃杏开，重来还识旧楼台。应知冬向山中蛰，浪说春从海上回。冲雨柳塘黏绿絮，掠泥花径带苍苔。乌衣旧宅何人住，沧海桑田几劫灰。《游三茅忽得佳处留赠乡黄冠师》宋代·许及之—三茅观里仙为宅，七宝山头玉作堆。不尽经行奇特处，只教留作等閒来。《贺新凉 其三》近代·吕小薇—昨又音书至。喜居然、逋仙今日，梅妻鹤子。孤馆春寒浑似梦，为问当年处士。应不再、清愁满纸。好把麟儿娱白发，算人间福庇无逾此。遥羡汝，泪盈眦。原知海上居非易。幸吾兄、中年渐定，滑稽酬世。肠热未妨双眼冷，笑看海楼蜃市。要坚信、河清能俟。十里梁溪偕隐地，倘归来有约君须记。常置酒，邀相醉。《赠别刘元瑞因怀都下诸君子六首 其五》明代·顾璘—置酒东城曲，广宴罗众宾。玉樽湛清醑，鲙鲤办厨珍。献酬一以渎，见子各谐亲。既来不旬日，又不履城闉。道远别日促，百念未及伸。哀歌激齐瑟，慷慨伤心神。《和友人玉簪花韵》宋代·吴惟信—一撒轻云埋晓凉，等闲曾入汉宫庄。千年抛掷瑶池远，化作云阶月地香。《石门之奇送王达善山长》元代·丁复—石门之奇天所治兮，天不有以为居。神龙本为鱼，变化鳞鬣，擢拔头角，转浴山巅之凹渠。倏忽作云雨，倒覆玉□□万尺洗此污。浊淤水涌不得出，横厓作□叠雉如。卷然一掉尾，划霍中开枢两干，冯夷不敢停为潴。耕樵幸得迭往还，树竹亦复交扶疏。何哉尔为学仙者，谓筑琼台树银阙，大清之都兹所庐。白玉琢成星斗佩，黄金贴□□霞裾。山猿昼啼有天性，土后夕启回地舆。星中况是□微次，天上何来使者车。㗳然下者□齿屐，前身谢公将匪予。相从骘降杂稚□，但值憩坐谈诗书。由来所性本其实，不学尔腹无乃虚。隐君即起七民氏，作宫因为多士储。何其藏修□夫胜，而乃荒秽久弗除。学官有廪争猎渔，学官无□方拮据。今君此行亦良苦，千里奉母甘旨于。台官□举为才俊，固见卓荦非纡馀。采山有蕨，斲地有藷。仕亦有阶，子姑徐徐。高云五色开阊阖，北上焰光非子欤。《过蕉埙》宋代·杨万里—枫叶乾余尚小红，苕花飞尽不留茸。经旬欲雪还无雪，只作清寒恼杀侬。《沈金吾东麓》明代·顾璘—钟陵之山天下无，东麓佳丽倾南都。五云宫阙抱龙虎，万井烟花张画图。金吾将军连梓里，甲第高起临方壶。锦觞醉月调鹦鹉，玉砚吟春教凤雏。日领皇恩承雨露，时馀飞梦绕江湖。《天乐歌》宋代·释文珦—鸟乐在深要，鱼乐在深渊。人乐在深居，不深常致患。吾居今已深，柴门草树间。油然自成乐，其乐难具言。问吾乐伊何，一皆得之天。至乐任天与，不知然而然。朝乐暮亦乐，此乐真具全。吾歌天乐歌，听者慎勿喧。《调笑令 春夜与墨香听雨》清代·季兰韵—春雨。春雨。却好洗将愁去。常时声滴庭隅。搅得离人梦无。无梦。无梦。欢喜今宵听共。《赠任处士》宋代·吴惟信—故园不恋恋西湖，赁得民居作隐居。开口不离仁义字，闭门惟读圣贤书。老无子息偏怜鹤，闲有工夫尽钓鱼。酒熟自斟诗自和，功名一念已消除。《赠苏明府》唐代·李颀—苏君年几许，状貌如玉童。采药傍梁宋，共言随日翁。《杏花天·落花》清代·黄之隽—花须著蒂无情绪。弹碎却、春痕几缕。退红泼点栏杆雨。风里吹来吹去。有一片、蛛丝兜住。有一片、燕儿衔取。香魂似与东风语。为我重吹上树。《新春奉皇太后驻跸圆明园》清代·弘历—西山积素见巃嵷，六出重欣旋舞空。景益上林初报喜，吉占多稼敢言丰。行春玉树银花丽，侍辇千秋万载同。却指鳌山成隔岁，青郊灯事记途中。《行路难 其八》近代·骆成骧—有鸟有鸟名鹣鹣，双飞双宿不羡仙。朝啄黄金粒，暮饮碧玉泉。时时引雏飞上天，雄鸣雌应终百年。远不希凤与凰，近不学鸳与鸯。鸳鸯朝集玉阶下，双翼戢戢依稻粱。岂知雁鹜遥相妒，含愤不得高飞飏。凤凰夕汎瑶池上，心厌世纷淩风霜。桐花竹实不易得，忍饥不敢远翱翔。天生万物各有命，慎勿歧路徘徊私自伤。《和述志》宋代·韦骧—振职提三尺，潜心醉六经。高材难浅度，岂止狱平亭。《感叔白为唐尉悲故乡诗示闲云并序》清代·李宪噩—人生无最苦，衰贱故乡别。闲时梦已凄，醉后情更热。县尉何方人？羸瘁头似雪。去家二十载，升斗甘腰折。谋归身无赀，流转江湖阔。并坐有龚生，曾为三年约。期逝人不还，挥涕相向说。吾弟方纵酒，闻之肝肠绝。丈夫非际会，安用久漂泊？叹息未及终，精英溘然没。其年尉亦亡，往事逐云灭。故土良可念，人命等秋箨。龚生胡不归？吾棹行当发。与君趋海乡，鱼虾味不恶。《洪庆寺马尾松》明代·黎民表—亭亭垂翠盖，趺坐一僧来。梁栋非吾事，青黄是木灾。枝连拂衣石，凉荫译经台。樗散拚人弃，摩挲愧汝才。《至后雪》明代·杨慎—白雪晃玄阴，清都带玉岑。原鳞春盎盎，宫雉晓沉沉。朔气龙沙远，寒光雁渚深。色裁斑女扇，声入楚妃琴。黄竹当停奏，幽兰且罢吟。瑶华如可赠，持此慰离心。《跋刘溪翁题韩府诗》宋代·赵蕃—何人咏出韩家府，是我建阳刘叔通。尽道唐人工乐府，罕能褒贬似渠工。《淡江泛舟》清代·王松—一叶扁舟万念删，无风波处享清闲。钓竿虚插篷窗外，醉读「黄庭」倦看山。《次韵徐守宴新进士》宋代·刘克庄—银袍鹄立帝当阳，曾看天待马缀行。一鼓诸君俱作气，七襄吾老不成章。先贤肯靠三场饱，男子须留百世芳。学取侯家棋埜样，奏篇日月可争光。《题金相寺三首》宋代·苏坚—已爱观音远俗尘，鹫峰林壑更清新。不辞遍历安禅地，要使溪山识主人。《次韵和余嘉宾御史见寄》元代·刘基—二纪相思欲奋飞，百年心事苦相违。风尘跋涉容颜改，豺虎纵横信使稀。忽枉缄书如见面，不胜悲喜却沾衣。有怀欲语无由写，骢马天涯几日归。《教师八章 其七 尝遇某乡下女教师于医院，其夫无业，聊记其语》当代·卢青山—羸羸病骨难盈把，岂是虚腰减瘦缘。二十年心与谁付？三千元债倩谁还？已闻丛草田都废，尚有双儿泪不乾。忽到床前喧学子，微微展得片时颜。《小游仙 其八》元代·杨维桢—青丘书随雷电亡，尚作草木虫鱼荒。问渠甲子不能纪，但指绿睛双眼方。《奉宣慰使鱼十四郎》唐代·李涉—年才二十众知名，孤鹤仪容彻骨清。《淩霄花》元代·张昱—天女天花一样娇，淩霄挽下最长条。生愁化作空山雨，满脸春红恨未销。《解语花·云容冱雪》宋代·施岳—云容冱雪，暮色添寒，楼台共临眺。翠丛深窅。无人处、数蕊弄春犹小。幽姿谩好。遥相望、含情一笑。花解语，因甚无言，心事应难表。 莫待墙阴暗老。称琴边月夜，笛里霜晓。护香须早。东风度、咫尺画阑琼沼。归来梦绕。歌云坠、依然惊觉。想恁时，小几银屏冷未了。《玉漏迟·古微丈逝世海上，读弁阳翁吊梦窗锦鲸仙去句，怆怀万端。即用其调，以当哀些》清代·张尔田—乱离词客少。锦鲸仙去，鹤归华表。把酒生平，都是旧时言笑。零落霜腴润墨，流怨入、江南哀调。春恨渺。十年心事，残鹃能道。白头饱阅兴亡，又浅到红桑，海尘扬了。万里吞声，凄绝杜陵愁抱。归唱水云夜壑，料应比、人间春好。鸥梦觉。沈沈卞峰寒照。《归云壁上人游方归》宋代·薛嵎—亦是无心出，不如归意闲。一身随铁锡，十载住金山。定石沾花雨，清庙带病颜。常云迷觉路，只在片言间。《示诸儿》宋代·洪咨夔—道大两仪小，身寡万物众，此心能砥柱，斯文即隆栋。书从羲孔来，字字济世用。愈穷理逾邃，如探无底洞。有书不勤读，惰农失春种。如何望秋成，箕杵日簸弄。一经胜籯金，万帙供洛诵。所愿器业进，增益门户重。儿童悟易玄，奴婢晓诗颂。而况以士名，经史懒条综。古来天目下，谁识三岁贡。吾翁破天荒，教子斯命中。顾我肋已鸡，望汝毛犹凤。诗书气脉续，声价天壤閧。毋学韩家符，灯火照睡梦。毋学陶家雍，文档付游纵。光明发勤苦，奇隽出饿冻。四壁瓢腹空，一檠铛脚共。人情易喘筒，世事难算瓮。《怀仙志》明代·杨之琦—濛濛春色暗青楼，歌谢台荒舞亦休。锦队凄凉云雨恨，花钿零落燕莺愁。心飞南国香何在，目极东洲水自流。却忆当樽人似玉，月明无复引箜篌。《偈颂二十三首》宋代·释云岫—千岩带雪，万水生冰。今夜寒极岁极，明朝日新日新。山僧禅床角头拂子，长时间挂不犯纤尘。信手拈来，春回大地。展慈容於释迦老子，收怒气於金刚眼晴。只者一著，最妙最灵。今正是时，如何委悉，浩浩尘中寻不见，见无见处却分明。《游盘山 其一》清代·蔡寅斗—渔阳千里郁巃嵷，第一名山压蓟东。白练粘天飞绝顶，苍龙裂石挂遥空。茫茫云气长城入，漠漠风烟古塞通。何日相随石门叟，掉头还与问鸿蒙。《祷雨凤凰山二首》宋代·陈造—跨凤西来得好山，千年人与凤俱还。本规法席专崭绝，先遣山灵凿捍顽。闻道碧泓严水印，试携清醥闯云关。此心炯炯龙应识，莫遣归涂更厚颜。《赋呈韶州陈太守 其二》明代·屈大均—神君先教化，不让古循良。祭酒求荀子，笺经问郑乡。仁山韶石大，智水曲江长。风度楼前月，遥遥沐景光。《诗二十五首 其五 九月三日夕云林王夫人喻作令示许长史》魏晋·云林右英夫人—腾跃云景辕，浮观霞上空。霄軿纵横舞，紫盖托灵方。朱烟缠旌旄，羽帔扇香风。电号猛兽攫，雷吟奋玄龙。钧籁昆庭响，金筑唱神钟。采芝沧浪阿，掇华八渟峰。朱颜日以新，劫往方婴童。养形静东岑，七神自相通。风尘有忧哀，陨我白发翁。长冥遗遐叹，恨不早逸踪。《山行》唐代·李郢—小田微雨稻苗香，田畔清溪潏潏凉。《再上湘江》唐代·柳宗元—好在湘江水，今朝又上来。不知从此去，更遣几年回。《饮沈都曹家梅花下》宋代·周紫芝—去年夜走山百盘，山中飞雪朝漫漫。不知春向梦中尽，更有梅花醉后看。今年冬温寒力软，春入梅梢已堪剪。插花重饮故人樽，犹得一枝供细撚。岂知丛棘避戈鋋，还对粉香惊婉娈。花前楚客狂欲颠，月下吴牛空自喘。明年尚恐贼连营，零落肯教花满眼。只今犹可醉馀香，杯行到君莫嫌满。《和王右司游南岳三绝》宋代·王炎—乔岳雄于楚粤间，众丘迤逦酿高寒。青藜拄到云霄上，见得心如眼界宽。《莪默绝句集译笺乙集 其二二七》当代·伯昏子—负炫技如驴出黔，鸣空鼓腹势炎炎。卑身但受浮名役，邀誉甘亲尘足尖。《皇砖叹 其二》明代·孙宜—监工动色匠氏喜，敕使行台定无怒。平原莽旷毕出砖，署县发卒罗砖船。大艘小舶尽查报，来商去贾无敢前。要资纳贿始一脱，白昼牙校明哄阗。报船未已还签部，越里穷乡索殷富。家饶斗斛那得眠，囊有锱铢悉充赂。分画宁蒙滑胥悯，逋逃反遭苦刑锢。君不见砖船报尽解头过，未解之砖尚填布。又不见县官库吏日夕忙，秤金量银如太仓。《三日出大明门》明代·陆深—日华丽高阁，风光媚轻尘。喧喧车马动，蔼蔼岁年新。花柳回芳甸，关山念远人。履端逢泰运，大飨卜明禋。《阻风怀远县，遇鲍东甫同年之弟振元赴山西万全县任，作诗附寄》清代·张洵佳—尘海惊心岁月迁，青衫小别又三年。太行云气连天际，梁苑霜华刮耳边。宦辙分驰同是客，风帆无定总由天。吴中秋后莼鲈美，一笑归舟让我先。《题春山图》近代·秦宝瓒—身世苍茫问白鸥，柳阴深处钓渔舟。年来只作浮家想，大好溪山任淹留。《更漏子》清代·项鸿祚—藕肠纤，花骨软，一枕泪光红泫。愁信息，绣工夫，梦残啼鹧鸪。当时错，如今莫，情比秋萝更薄。霜里角，月中更，行人听不听。《晚眺次林公伟韵》元代·王翰—偶信东山屐，寻幽到翠微。白云空野树，红叶恋斜晖。岸落潮初满，天寒雁未归。风尘江海遍，不上野人衣。《促促歌》明代·刘崧—弹刀作歌声促促，深林雀子黄鹯肉。红船打泊大江心，口唱山前团阵曲。短襦尽著妇人衣，彯缨如血凌风飞。自矜主将重骁勇，扶醉当筵骑马归。水营小军旧推奖，昨日新升万夫长。掠地还牵农父牛，杀人更请官中赏。帐前歌舞日纷纷，坐看隔江羊犬群。传说山前多警报，无人说着大将军。《游长山灵渊庙》宋代·龚璛—胜日携尊远，前冈缘路深。轻舆容岁暮，众木耿岚阴。勺水神龙宅，龛灯古佛心。悠然无与晤，欣会在冲襟。《楼居狂吟》宋代·吴龙翰—胸次玲珑著九垓，政须时复兴崔巍。楼高手可扪星斗，移掇天河入酒杯。《送曾谹父还朝十首 其八》宋代·曹勋—阿蘋能唱大苏词，赤壁长哦更一奇。临赋图成好相伴，东山他日固先知。《呈张贞居》元代·王鉴—句曲山人毛发古，苍龙为剑羽衣轻。道高不入方士格，海内惟闻外史名。石菌依稀丹气动，玉壶潋滟紫文生。孤山祠与楼居近，应傍梅花领鹤行。《西湖秋涸东池鱼窘甚因会客呼网师迁之西池为》宋代·苏轼—东池浮萍半粘块，裂碧跳青出鱼背。西池秋水尚涵空，舞阔摇深吹荇带。吾僚有意为迁居，老守纵馋那忍脍。纵横争看银刀出，瀺灂初惊玉花碎。但愁数罟损鳞鬣，未信长堤隔涛濑。aa34aa34发发须臾间，圉圉洋洋寻丈外。安知中无蛟龙种，尚恐或有风云会。明年春水涨西湖，好去相忘渺淮海。《余将北游留海昏而馀祐禅者自靖安驰来觅诗》宋代·释德洪—暮烟重山翠，微风壮松悲。吾为五顶游，税驾脩水湄。阿馀幽国来，细路盘颠危。裹饭夜兼程，杖笠寒相追。入门一调笑，如获璧与圭。问来何所欲，雅意在诗词。念余绿发日，不减子辈痴。是中有何好，迷著不自知。败煤磨破砚，冻笔时呵之。诗成思掀豁，熟读忘倦疲。乃知少年病，根蒂老未移。双林古禅宇，檀越多孝慈。明年东游还，买山缚茅茨。市蔬近易致，红饭熟夜炊。得饱即甘寝，万事付儿嬉。子辈当从我，林麓相追随。十年何足道，乐死以为期。《挽刘刑部诗二首》宋代·李洪—东海于公老，当年大里门。身为二千石，恩及四儿孙。富寿悬车日，悲伤易箦言。佳城今日启，松柏閟高原。《八声甘州（九月末南湖对菊）》宋代·张鎡—对黄花犹自满庭开，那恨过重阳。凭阑干醉袖，依依晚日，飘动寒香。自叹平生豪纵，歌笑几千场。白发欺人早，多似清霜。《江边竹枝词（七首）》元代·王逢—游鲤客山高刺云，天门山小旧称君。插江鹅鼻移沙脉，愁杀浪撞黄歇坟。《恭人黄氏挽诗一首》宋代·刘一止—半世安贫家自宜，瀛洲进退本观时。随身况有居山服，傍涧宁惭采藻诗。案上镜奁今寂寞，林间风日倍凄悲。山公取友先嵇阮，永愧论才得误知。《题博望驿壁》明代·区大相—汉家边堠抵河源，又出莎车伐大宛。遂侈葡萄筑宫观，更歌天马度昆崙。但贪绝域封侯印，谁顾勤兵扰塞垣。今日称臣遍属国，不劳持节扣关门。《拟宫词七首》明代·袁宏道—玉殿莲筹夜未央，内人传旨出昭阳。朝来刚赴西宫约，莫遣经筵进讲章。《谢侃老惠乳糕》宋代·袁说友—多病柘浆酒，閒愁梅雨天。婆娑清梦断，剥啄好音传。怜我虀盐薄，从渠乳酪鲜。莫嗟闻道晚，著意问师禅。《送宗人熙甫入都》宋代·汪梦斗—栖栖我辈只如斯，壮矣如君百倍宜。若是胸襟合西豹，未应位置下丘迟。波涵雁影日欲落，霜净蝉枝风乱吹。一路尽皆怀古处，任城多有汉时碑。《题慈溪张氏坐化颂》宋代·楼钥—苦是自苦，有谁缚汝。碍是自碍，非身为害。既知一物本来无，何待行时方自在。《满江红·十日狂风》宋代·管鉴—十日狂风，都断送、杏花红去。却是有、海棠枝上，一分春住。桃叶桃根浑未觉，樱桃杨柳成轻负。强尊前、抖擞旧精神，谁能许。《感事 其一》元代·王中立—雪花如席朔云低，一曲琵琶泪满衣。山色似眉江似练，何时明月送将归。《寓兴七首 其一》宋代·魏野—天地无他功，其妙在自然。尧舜无他圣，其要在知贤。知贤无他术，观其出处焉。尧苟不知舜，徒云能则天。《春日移居有怀夫子十韵》清代·张似谊—斗室堪容膝，翛然借一枝。安居聊避俗，闭户好吟诗。荆布频年惯，芦帘此日宜。静中延弱体，江上动遥思。薄宦愁谁谅，穷途恨独知。危疆需保障，冷署重栖迟。远道乡心切，深闺别泪垂。离情无寄处，归梦有醒时。岁暮忧怀抱，风霜入鬓丝。小园春色近，花发是归期。《梅里泰伯庙》清代·黄世则—梅里风烟近古初，依稀还认让皇墟。遥从断发文身后，想见耕田凿井余。天下让三宣圣笔，世家第一史迁书。祗今风教东南盛，比户弦歌至德居。《蜂》宋代·梅尧臣—春风无主撩乱时，分群养子各守脾。争掇花腴为蜡蜜，年年共割不我稽。俄逢主人若过虑，畏尔有虿成噬脐。密将恶物毒尔族，尔曾不得同醯鸡。王虽尔名尔何补，造甘为利乃自取。《昭江寿曼公四十 其一》清代·钱澄之—历岁逃荣守钓矶，可怜初度意多违！阁麻屡降中书诏，宫锦犹披学士衣。报国身依丹极老，思亲泪逐白云飞！兴朝大政需公出，早办收京并马归！《咏军山》宋代·蔡楠—远岫回环碧四围，一峰清绝万峰低。浮云复作人间雨，天上长晴世不知。《驻马坡》宋代·罗必元—一登伟观眇山河，下有将军驻马坡。不是胸中兵十万，长江天险误人多。《山居杂诗 其一》明代·罗万杰—万山深处一闲人，手葺蓬茅老此身。淡粥盈壶齑满钵，家风不改旧清贫。《南溪四景 其三》明代·湛若水—南溪秋何如，澄澄澹清幽。清幽皎何如，可鉴鱼虾游。《寄琦监院》宋代·吕本中—往时济阳晁公子，今日灵岩琦上人。千山不碍一月晓，北树忽见南枝春。个中有味渠不识，底处无情公得亲。不知碧眼之面壁，何如魋颜西入秦。《题馀姚叶敬常州判海堤卷》元代·丁鹤年—阴霓夜吼风雨急，坤维震荡玄冥立。桑田变海人为鱼，叶侯诉天天为泣。侯奉天罚诛妖霓，下平水土安群黎。嶙峋老骨不肯朽，化作姚江捍海堤。海堤蜿蜒如削壁，横截狂澜三万尺。堤内耕桑堤外渔，民物欣欣始生息。潮头月落啼早鸦，柴门半启临沤沙。柳根白舫卖鱼市，花底青帘沽酒家。花柳村村各安堵，世变侯仙倏成古。侯虽已矣遗爱存，时听丛祠咽箫鼓。人生何必九鼎荣，庙食贵有千载名。君不闻一杯河水决瓠子，沈马亲勤汉皇祀。又不闻一带江波泛蜀都，刻犀厌胜秦人愚。江平河塞世犹骇，何况堂堂障沧海。论功不啻济川才，砥柱东南千万载。呜呼只今四海俱横流，平地风波沉九州。苍生引领望援溺，州县有官非叶侯，禦灾谁复忧民忧！《失调名》宋代·应傃—横斜淡月黄昏，漏泄早春消息。《题竹》元代·张羽—幸逃斤斧忧，独抱风霜节。时有饥禽来，枝头弄明月。《风雨种竹（以下次陈锦衣廷用韵）》明代·李东阳—石栏沙路雨声干，为欠萧萧一两竿。深带土膏从地底，暝移茅屋过江干。方于辰日依时种，影待晴天拂翠看。试倚蓬窗听疏密，布袍沾尽不知寒。《季夏极暑正昼草木俱萎独吾坡上数君子玉立苍然傲睨自得岂杜少陵所谓脩竹不受暑者乎》宋代·周紫芝—烈日当正昼，长天无一云。草木失颜色，葳蕤困烧焚。阳春始用事，庶类争芳芬。小草最无名，罗生费锄耘。凡花颇矜持，随风弄馀薰。一朝值炎酷，尔辈徒纷纷。苍苍不改操，惟我坡上君。脩茎粲碧玉，茂植歌屯云。有如独醒人，不受曲蘖醺。如彼至人者，自与世俗分。入火且不热，况乃逢朝昕。小人柔弱姿，难与君子群。《樵阳八咏用陈教和周东圃韵 其三 石鼓松风》元代·黄镇成—蛟鼍斫断藓痕斑，万壑萧萧响佩环。溪馆梦回山月冷，满天秋影韵珊珊。《寓意拟行路难三章 其三》清代·姚燮—剸蛟之刃芒三棱，饰以结绿垂朱绳。三年向市无过问，髯胡掷石能堕鹰。置刀怀袖不敢语，掩面人丛躄躠去。《鼠狼二首》宋代·释宝昙—谩自狼贪只鼠嗔，坏墙穿壁已无邻。儿童爱惜貍奴惯，生怪苍皇不近人。《次韵西皋感事 其二》明代·许相卿—十日开门风叶多，病怀今已入无何。嗟卑叹老真痴绝，昨见黄童发又皤。《出塞二首 其二》明代·李梦阳—碛日淡无晖，胡沙惊自飞。望烟寻戊垒，闻雁忽沾衣。大将搜河套，游兵出武威。贺兰山下战，昨日几人归。《处世》宋代·戴复古—风波境界立身难，处世规模要放宽。万事尽从忙里错，一心须向静中安。路当平处经行稳，人有常情耐久看。直到始终无悔吝，旁生枝叶便多端。《白燕》明代·何巩道—一点轻绡暮影微，银塘水镜藕争肥。应无雪片晴时落，岂有梨花夏日飞。山下独怜和氏璧，寰中谁着邺侯衣。十年王谢头如鹤，又共寻常百姓归。《当垆曲》明代·谢榛—少妇试春衣，当垆出素手。五陵游侠儿，下马一呼酒。《题盛子昭山水为陈景中赋》明代·王洪—云白山黛青，桥平路如掌。柳岸摇春晖，桃蹊皱晴涨。地偏亭宇幽，林深茆阁敞。于焉促席谈，于焉事琴仗。动静那异趋，共此泉石赏。《春秋成字韵 其四》宋代·彭汝砺—赏罚陵迟久，春秋笔削成。称人讥楚僭，书月谨周正。国国强并弱，时时会复盟。前贤褒贬在，一览是非明。《读何斯举黄州秋居杂咏次其韵》宋代·陆游—夜静我欲歌，四座且勿喧。尧舜本得道，富贵何足捐？圣人久不作，学者堕语言，著书各专门，百家散如烟。一身有不知，况察鱼与鸢。安得天下士，相与明忘筌？《经河中》唐代·顾非熊—一望蒲城路，关河气象雄。楼台山色里，杨柳水声中。《浣溪沙 秋红》清代·顾贞立—百叶重台照眼明。水晶帘下伴孤吟。停车何必坐枫林。不似槿花愁日暮，仅留颜色待秋深。清霜浓露沁檀心。《谒金门 为蒙古少年格君作》近代·卢前—归不得。归也可知何日。草底牛羊关塞黑。东风吹梦隔。见说浮云西北。不见旧时相识。拍遍阑干寒恻恻。天涯肠断客。《雪中赴季文集》宋代·王洋—会因率集转殷勤，扫径宽迎陌上春。恩解讯书红粉恋，寒消酒力玉花新。盘堆青菜春回律，瓯泛琼珠月借神。浮白自怜偏户小，醉归全是梦中人。《和西生上人山居杂咏次韵 其三》明代·李流芳—到此无俗客，何妨款竹扉。山花能作供，林月送将归。《满江红·尘土西风》宋代·辛弃疾—尘土西风，便无限、凄凉行色。还记取、明朝应恨，今宵轻别。珠泪争垂华烛暗，雁行中断哀筝切。看扁舟、幸自涩清溪，休催发。白首路，长亭仄。千树柳，千丝结。怕行人西去，棹歌声阕。黄卷莫教诗酒污，玉阶不信仙凡隔。但从今、伴我又随君，佳哉月。《病中得句》清代·费墨娟—强起临窗坐，腰肢减瘦多。妆成怜腕弱，无力画双蛾。《和右史悼儿篇 其三》明代·李攀龙—飒飒秋风木叶飞，丹阳长史一沾衣。自怜犹在人间住，玉斧蓬莱去不归。《晚晴》明代·张家珍—快然睡起细雨微，忽有返照来荆扉。古木影斜生画壁，疏花香静入轻衣。柳条迎风青袅袅，燕子披凉相飞飞。更对罗浮半云际，白衣苍狗各依稀。《袁府君挽词》宋代·楼钥—家学传三世，几间无二书。力行真勇猛，进取故舒徐。前辈多遗墨，先人只故庐。后来窥瓮牖，志士为欷歔。《塞上曲》明代·谢榛—百战多枯骨，秋高白草深。飞雕盘大漠，嘶马振长林。柔远君王德，封侯壮士心。华夷自有限，边徼莫相侵。《海南百果相续多中土所无纪以绝句 其七》清代·陈宝琛—流连信佛矢，滑腻乃如脂。臭恶不可近，嗜者至典衣。《江上冬日效石湖田园杂咏体》宋代·萧澥—溪落洲荒水半篙，枯杨两岸冷萧骚。田家预办来年事，加得陂头一丈高。《寿韬庵太保七十》清代·郑孝胥—馀生海角望中兴，帝座扶持赖有人。德望卅年来畎亩，艰危孤立此君臣。清吟谢客应争席，细楷涪翁愈逼真。自是天公眷忠义，依然相敬见如宾。《双溪道中》宋代·陆游—晓出笮桥门，天低日未暾。绿陂寒淡淡，白雾远昏昏。古路乱车辙，行人惊雁群。征涂不须厌，蓬转本无根。《贺章宗理拜纳言六韵》明代·胡应麟—拜命银台重，承恩玉陛长。旧焚司谏草，新绾纳言章。左掖邻宫禁，西清近苑墙。鸣珂趋建礼，待漏入明光。雨露沾尧历，风云挹舜裳。归来双袖底，不断御垆香。《大寒呈张太博》宋代·郑獬—寒风怒蓬勃，排户入吾室。沙灰涨天黑，白日赤黄色。捉衣拥肩坐，心脾寒憀慄。须臾天气变，阴黯如涂漆。跳空雨雹飞，四走珠玑出。数子方叹惊，共怪天公逸。先生携书来，昂颐杖飞策。乃召二三子，环坐与之席。呼童令取酒，盘飣杂梨栗。酒行寒气除，春阳生四壁。先生说大义，驰骛何纤悉。洞彻人精神，两耳飞霹雳。老语植根节，九牛不可屈。尧眉与舜目，缅若曾相识。如当夜黑中，光耀见赤日。退思圣贤业，所积在劘剔。韦皮画山龙，块泥亦瓦砾。人固有识智，非如物之植。而不自刻苦，昼夜如刀尺。年齿方壮健，男儿宜努力。方今太平民，尚未获苏息。谁能拱两手，看人树勋绩。《观化》宋代·释斯植—闲观造化余，静极悦自性。胡蝶忽飞来，吾心已无竞。《和赵院判》宋代·苏小娟—君住襄阳妾住吴，无情人寄有情书。当年若也来相访，还有於潜官绢无。《晚过泖东》明代·董纪—摩挲醉眼倚吟篷，百里纤毫在望中。佛塔穹窿云表杪，人家星散泖西东。沾衣不湿疏疏雨，吹面轻寒剪剪风。船后青山如脚走，白鸥飞尽水连空。《再寄孙文》宋代·洪皓—中原分裂似天倾，公带群英世作程。我坐儒冠稽复命，王郎代匮已之荆。《秋瑾墓》近代·陈国常—秋雨秋风愁杀人，秋坟风雨泪痕新。回思岛国存遗像，云海相望寄此身。《风》明代·释函是—号号吹万窍，难触是虚空。岂费纤毫力，惟观动静同。谁当随所转，势尽恨无穷。有感斯皆累，休誇列子功。《五月五日海上遇风雨作》宋代·朱熹—疾风吹雨满征衫，陆走川行两不堪。尘事萦人心事远，濯缨何必在江潭。《刘秀才明仲当赴礼部试从县令毛某乞诗聊作一首》宋代·毛滂—君不见广文博士老郑虔，才名四十寒无毡。又不见汉阳计吏赵明叔，文章不如一囊钱。胸中道腴五味足，外虽枯槁中芳鲜。不妨止有书一束，索米未肯侏儒贤。平生固用笔耕尔，行发墨颖收丰年。会当少见会稽绶，勿嗟已卖琅琊田。《清明展墓作》明代·屈大均—妖姿痛不留，华年惜中夭。墓草根已陈，松枝翳萝茑。绣床所怜女，魂魄何娇小。药石弗能追，相随入先兆。沉阴日杳冥，泉下无时晓。忧毒能伤人，吾将殉窈窕。《白居易有望阙云遮眼思乡雨滴心之句用其韵为秋思十首 其六》宋代·郑刚中—西风催户西，落叶动相思。柏香穿石鼎，孤起学游丝。帘垂草亭静，篱菊弄幽姿。万物同一气，荣悴只如斯。哦诗诗未成，览镜添霜髭。《游句曲山最幽处一首》明代·黄省曾—松柏入灵地，飘飘思玉容。登山日气满，花云知几重。道人抱灵鼓，仙谣岩上逢。愿言采瑶草，此处求高踪。《出古北口》清代·弘历—栖山驾海带秦辽，拓抱中原迥近霄。此日无烦誇地险，当年见说控天骄。金瓯讵恃一丸固，玉烛恒惭六幕调。来往巡农兼阅武，万年家法仰神尧。《句》宋代·钱惟演—平河千里经春雪，广陌三条尽日风。《一萼红 晚晴》当代·黄绮—伴朱樱。拾流霞绮思，晚立共风清。过鸟无言，炊烟欲断，回首树远天平。且独认、此中憨态，从未觉、宇宙似孩婴。更过横塘，忽怜芳草，凉意盈盈。七载重来旧地，甚无多离怨，又忌谈兵。故国饥寒，边城歌颂，总是伪业虚名。已醒劝、尽拈书卖，始一笑、儒累自今轻。世事可堪醉赏，砸破瑶觥。《牧牛行为傅宪使题》明代·左国玑—即墨城头鼓声疾，安平夜纵火牛出。龙纹尽逐海烟消，空道燕人皆股慄。陈涛血溅流成波，杨绾效古用法过。义军十万一朝尽，牛车羊车将奈何。虎贲西来静中夏，手握乾符运元化。归马山阳动作群，牧牛已入桃林下。中都飞龙真圣人，开天立地康斯民。迩来一百八十载，整顿万物归阳春。女知纺绩男知稼，白犊乌犍满桑柘。农事殷丰见国祯，太平写作人间画。霜台宪使凌川公，驱车洛下来观风。自言宝此是绝笔，意思有在真无穷。提携为访东门客，幛子春含野烟白。山雨初晴饱放回，閒眠碧草垂杨陌。此图上应三台光，吴伟画出非猖狂。我闻保泰在公辈，几时振铎登岩廊。丞相当时见何晚，道傍苦问耕牛喘。但使常调玉烛和，无劳更辨春深浅。《园中摘花恭进圣母》清代·弘历—细检花裳与叶蓁，中涓高捧莫冲尘。香风逐路喷轻雾，喜气迎人报好春。遮莫宜诗供点缀，果然入画倍精神。上林饶有嫣风朵，为奉慈颜上已辰。《效渊明》宋代·洪迈—人生本无事，况我麋鹿姿。一堕世网中，永与林壑辞。此行独何事，岂不为寒饥。弱岁慕古人，颇觉世好卑。那知齿发迈，终然此心违。春风到山泽，鱼鸟亦知时。我行何日休，流目瞻长岐。且用陶翁言，一觞聊可挥。《和沈公路除夕元旦诗六首》明代·唐时升—己未除夕家家守岁共欢然，明日相过又问年。金剪夜深犹缀彩，布衾春暖欲除绵。儿童置祭酬诗稿，店舍携灯索酒钱。寄语闭关高卧客，阳和入骨病应痊。庚申元旦漫说东郊物候新，江城冬半已阳春。旌旄合队争穿市，粉黛生香欲染人。日暖游鱼蘋叶舞，烟藏语鸟柳条匀。遥知玄晏先生坐，百轴缣缃正绕身。辛酉元旦长安十丈马头尘，曾向朱门隐逸民。岁月屡迁空有舌，风流凋谢若亡唇。重阴尚远芳菲节，淑气先凭曲米春。暗忆当年车马客，只今同作白头人。辛酉除夕二首雨中街鼓不闻声，屡望东方尚未明。此夜已知阳道长，频年难见泰阶平。相逢父老忧加赋，欲遣儿曹出践更。豺虎纵横愁道路，东南处处急征兵。¤《乙巳仲冬追亿皇考升遐倏周三载孺慕之忱与时俱积恭诣景陵拜谒以伸哀痛》清代·胤禛—恭陈服御俨凭依，拜奠菁茅凛不违。四十年余恩浃髓，一千日里涕沾衣。寝园翠绕熊罴护，陵树霜寒鸟雀稀。翘首五云犹在望，忍乘清跸告言归。《偈颂三十首》宋代·释印肃—妄执迷流不肯休，所以今生逐女流。如今眼界浑尘染，几时安稳见来秋，莫误前途成业网。目连成佛已绸缪，开心放旷依儿得，不著高峰见毗丘。《腊月二十二夜漏下数刻小饮径醉坐小合睡傍无》宋代·刘克庄—垂堂一跌血面，闭合三旬裹疮。有佛至维摩室，无人拜德公床。《赠潘丈眉二章 其一》清代·姚燮—残雪城闉路，来寻处士家。门幽驯暗雀，庭煖舞高花。斗室罗元象，空山老赤骅。读书师古哲，晚岁健弥加。《忆江南 其十一》清代·张慎仪—田家乐，自拟葛怀民。菊酿瓦瓶酾白酒，稻香秋垄曝黄云。婚嫁洽为邻。《吕梁》明代·郑善夫—数载河为患，怅然思禹功。源从西极下，水到吕梁雄。天堑长淮北，地维沧海东。应悲箜篌曲，宛转意何穷。《惯见颔联失黏不改》当代·程滨—几日春风欲酿芽，今宵梦醒对空桠。惯见温柔成往事，长携寂寞到天涯。行役人间终是客，漂流欲海更无家。此生偏抱茫茫恨，葬尽未开先陨花。《赵季茂以酒香蠃来适亦得京中远致此品乃鲜者》宋代·岳珂—海蠃风味冠东瀛，一种俱从香得名。毕卓醉醒瓮犹卧，左车生致鼎堪烹。受餐敢返盘持璧，执讯不妨诗报琼。有命其言君听取，一生一死见交情。《忆宛陵旧居》唐代·许棠—旧忆陵阳北，林园近板桥。江晴帆影满，野迥鹤声遥。《和明道诗》明代·谢宪—矜持未敢说从容，起坐清宵待日红。物理未融思则得，人情难一扩之同。散殊不落无形外，飞跃都归有事中。何以不淫何以乐，人能无欲是豪雄。《句》唐代·罗隐—夏窗七叶连阴暗。（《游城南记》：杜佑有别墅，为城南之最，有树每朵七叶，因以为名，隐诗纪之）赖家桥上潏河边。（隐又有城南杂感诗，其题有景星观、姚家园、叶家林及此句，今杂感诗亡）细看月轮真有意，已知青桂近嫦娥。（《曾公类苑》：裴筠娶箫楚公女，便擢进士，隐诗云云）一个祢衡容不得，思量黄祖谩英雄。（《吴越备史》：隐初见钱镠，惧不见，用遂以所为夏口诗标于卷末云云，镠览之大笑，因加殊遇）张华谩出如丹语，不及刘侯一纸书。（《鉴戒录》云：郑畋女喜隐此诗）山雨霏微宿上亭，雨中因想雨淋铃。（上亭驿《天中记》）老僧斋罢关门睡，不管波涛四面生。（金山僧院。《诗话总龟》）《小匕首歌》元代·王逢—水精生苗月牙直，彗芒披云电流隙。蛰蛇断尾短草间，海鹘褪翎霜雪色。宋斤鲁削让峭刻，金错锥刀岂其敌。吴鸿扈稽飞著体，不曾为主开边鄙。嗟兹神物久泥滓，用之可以报国士。檐冰卓箸日黯空，稍玩股掌生雄风。鲛鱼室卧缟带影，长铍辟易万雉墉。古昔客揕秦王胸，几仆翠凤咸阳宫。由来意气泰山重，命甘燎毛不旋踵。谁隳古制铸小之？佩称衣冠加珌琫。我歌三叹泪满裾，曹鱄豫聂无时无。《题唐仙方伎图布政徐本所藏》明代·孙蕡—九重春色浮金辇，柳亸雕檐昼阴转。阁门无事简书稀，朝下三郎幸南苑。仗底微风拂赭黄，熏炉别殿送天香。昭容婉娈翠娥黛，内史委蛇宫锦囊。飘飘野老来何许，赐坐从容陪宴语。卦气初生石鼎丹，清风自是蓬壶侣。奚童忽启文书箱，白骡随地走如羊。金华不识紫烟客，那得化石初平方。骊山未起朝元阁，谁遣御前方伎作。招邀青鸟天际来，勾引霓裳月中落。渔阳铁骑战尘生，云栈萦纡路不平。此时安得仙翁术，化作潼关百万兵。《苏台竹枝词 一十首》元代·杨维桢—姑苏台上月团团，姑苏台下水潺潺。月落西边有时出，水流东去几时还。《和贾县尉秋日往山中诗韵二首 其一》元代·陈镒—野桥村路雨初晴，满袖凉风马足轻。松下几年淹宦况，山中九日动诗情。逢时又见黄花发，感事俄惊白发生。且喜囊中无长物，只留琴剑伴回程。《湖西八景为罗修撰作 其八 大流垂玉》明代·陈献章—大流无此奇，偶置银河倾。愿回银河流，免与世浊并。一洗日月光，再洗天地清。何止天地清，万世无甲兵。《金刚随机无尽颂·如法受持分第十三》宋代·释印肃—欲知亲切处，必定无本据。忽然言不会，勘破面壁觑。《宿大柳树驿》明代·程本立—柳驿夜寥阒，空庭树扶疏。逢人两无语，独坐临前除。明月俄在膝，好风又吹裾。微吟复谁和，幽抱聊自摅。入室就衾枕，蛩响四壁虚。展转不能寐，起听鸡鸣初。《赠阎德夫参议》宋代·曾几—阎公才气人无敌，列星官曹声藉藉。青云垂上却回头，笑说乡邦富泉石。问君功业男儿事，禹重寸阴轻尺璧。及身强健不勉旃，汲汲东皋恐非策。答云种木须十年，种得成阴已头白。是以江滨五亩园，拄杖芒鞋日经画。即今台榭数十处，花竹谁能计千百。是中便足了一生，颇觉轩裳总无益。我闻此语为惊叹，耆境之间真迫窄。元无三径可就荒，乃知贫过陶彭泽。想君舒啸东皋上，不但渊明心莫逆。神交又得王无功，一饭何尝留俗客。未妨献纳云台表，著绣昼行寻履迹。会当称是好林塘，门对诸峰一区宅。《临江驿中庭有大柏因寄颖叔》宋代·彭汝砺—林麓山头屋数椽，中庭翠柏上参天。庙廊岂不须梁栋，偶置荒幽亦偶然。《送臻上人还云山》宋代·强至—半岁风埃地，终朝云水情。身兼飞锡健，眼向故山明。不改禅衣色，从来野橐轻。烦师伴猨鸟，两耳厌车声。《吕洞宾见黄龙图赞》宋代·释绍昙—铛煮乾坤，粟藏世界。纵得长生，终成败坏。不是黄龙盖覆伊，太阿补履岂如锥。《秋兴》宋代·汪莘—萝衣袅袅带凉风，人道秋空岂是空。白日不知天上事，众星环拱紫微宫。《春日田园杂兴二首》宋代·魏新之—野景入时务，东风劚满锄。笛声牛出后，酒味燕来初。谷种天心在，桑枝帝泽余。红尘几飞鞚，肯信有农书。《偶题 其二》明代·王世贞—十里香烟夹路岐，少年争草步虚词。不知天上原无用，只礼身中一字师。《颂证道歌·证道歌》宋代·释印肃—幻化空身即法身，且无分别与缘情。青青翠竹无非相，郁郁黄花搭地灵。《和得茶杂韵》宋代·吕南公—衰翁脾病怯饮茶，不但嗜酒成雄夸。夜长昼短读书苦，伫待鸡鸣愁日斜。秋蔬搜肠酒正恶，踏炉火慢煎双脚。偶然接得西安角，险欲冲尘送高阁。沉吟却忆陈公子，惯在京华看贡篚。蒙山顾渚建溪春，花乳清泠遍知味。今来下国深秋景，酒厚花稀心未醒。盱水中泠亦试烹，岂须奔走扬州井。《祝英台近 蠡园望太湖，同依依》近代·王陆一—近清秋，湖上路，渺渺愁烟渚。凄寂堤阴，心事还如许。斜阳柳意低垂，山寒水远，肯谁念、风波人住。尽相诉。未来蓑笠平生，才华费无数。目断归帆，缓缓摇歌去。是他百意支持，一身零怨，却只采、芙蓉无语。《乙亥元日庐州作 其二》清代·陈文騄—羲驭飙轮去似梭，五龙六甲眼前过。容添白发梅偷笑，官比黄州笋欠多。绕郭沟塍知土辟，沿街烟火验时和。驽骀虽老雄心在，拔剑犹能斫地歌。《题定西侯画莱次俞振恭侍郎韵》明代·程敏政—画史当年亦奋庸，园情犹共墨花浓。土酥辣玉真堪羡，菜色何人动两峰。《咏蝉》宋代·李复—地僻小园静，群木阴交浮。蝉声忽入耳，物意飒惊秋。嘒嘒促徂暑，西风动萧飕。满林青青叶，渐有摇落愁。《直夜二首》宋代·杨亿—月魄生宵晕，风乌送晚凉。飞蝇随镂管，浮蚁溢清觞。负郭春耕废，钧天晓梦长。玉签声未断，落宿斗宫墙。《佚题》明代·陈子壮—春晴不十日，亦自有春情。叠嶂来调骏，铺茵好试莺。兆年仙子穗，卜夜里人筝。相诗花林晓，翩其携手行。《晚泊》明代·王弼—邂逅峰阴一系航，绿莎铺处小胡床。人家半隐矶头树，官路斜通竹外墙。傍岸沙牛春带犊，隔溪云碓夜舂粮。幽居此地如堪卜，子美瀼西旧草堂。《九日夷山驿》元代·傅若金—驰驱涉长道，时节良易更。去日能几何？商飙飒以盈。玄蝉号且息，群雁翩南征。兹辰揆重九，在俗岂殊情。抗袂出虚馆，登高望旧京。圆穹无留翳，素颢有馀清。延瞩周四遐，但见古时城。颓宫委蔓草，乔岳袭前名。茫茫阴阳间，感此百虑并。我性不解饮，虚觞聊自倾。《袁南宫江西归吴门隐居短句奉寄》元代·李瓒—江国徂春暮，兰苕生蕙风。佳人天之末，高隐林泉中。有怀不能伸，愁思渺无穷。朱弦发清响，大吕振黄钟。依依阊门柳，去去塞北鸿。永言寄歌诗，用以慰幽悰。《游孤青作》宋代·林希逸—野水茫茫去，渔歌远远听。醉酣觞大白，乘兴棹孤青。明月长如此，浮云不暂停。拜经遗趾在，谁与拾残萤。《晓坐（一云后閤）》唐代·李商隐—后閤罢朝眠，前墀思黯然。梅应未假雪，柳自不胜烟。《螺青书屋》清代·陈书（桃源人）—湖海元龙气未除，乾坤宽大是吾庐。身閒不必买山隐，心静何妨近世居。案少奇珍惟笔砚，囊无长物只琴书。螺青社里频开帐，潇洒襟怀定属余。《漫塘晚望》宋代·刘宰—远山亚归云，黯淡与天一。近山过馀雨，净扫峰已出。式喜鸠唤妇，宁尤月离毕。担簦彼谁了，蹇步泥没膝。举头望天末，一笑失愁疾。应知扶桑东，明朝浴晴日。《冬日》近代·吴未淳—屋小易为家，图生两壁华。馀寒仍挟纩，残困且消茶。笼鸟饱苏子，盆鱼饲米花。问书时有客，载酒却无车。《满江红（刘守解任）》宋代·刘守—归去来兮，要待足、何时是足。荣对辱、饮河鼹鼠，无过满腹。浴月朝霞红赛锦，排云晚岫青如玉。更修筠、与合抱长松，依梅麓。《漫兴四绝 其三》明代·胡应麟—十载吴明卿，相闻不相识。遥夜武昌楼，梅花飞铁笛。《出湖寄赵冬曦》唐代·张说—西泛平湖尽，参差入乱山。东瞻岳阳郡，汗漫太虚间。《有喜致醉》明代·严嵩—三十年过方有子，却论情事集悲欢。总叨先德宜昌后，每为身愁欲废官。琴书他日期堪付，堂构兹丘幸苟完。庭中翠竹红葵色，乘醉邀宾秉烛看。《官买田》元代·朱德润—官买田，买田忆从延祐年。官出缗钱输里正，要买膏腴最上阡。不问凶荒岁水旱，岁纳亩粮须石半。农家无收里正偿，卖子卖妻俱足算。每岁徵粮差好官，米价官收仍助钱。不是军储与官俸，长宁寺内供斋筵。寺僧食饱毳帽红，不知农耕水旱与荒凶。里正陪粮家破荡，剥肤槌髓愁难穷。普天之下皆王土，赋税输官作编户。春秋祭祀宗庙中，长宁僧饭真何补。官买田，台不谏，省不言，不知尧汤水旱日，曾课民粮几千石。《羑里》元代·周伯琦—消息盈虚久已知，三分天下肯轻为。偶因彖易传心学，千古清祠表永思。《即事遣怀》明代·谢复—古木参差石径斜，日长无事似僧家。更怜地僻经过少，省得人行蹴落花。《禽言 其二》明代·伍瑞隆—子规归去，子规归去。渠道驼山山前，有人张罗打网遮到天。尔今欲归但休北，我不入网，渠网我不得。《点绛唇·冰雪肌肤》宋代·向子諲—冰雪肌肤，靓妆喜作梅花面。寄情高远。不与凡尘染。玉立峰前，闲把经珠转。秋风便。雾收云卷。水月光中见。《早春南亭即事》唐代·权德舆—虚斋坐清昼，梅坼柳条鲜。节候开新历，筋骸减故年。《百字令 张先生席上咏鹦鹉杯》清代·曹贞吉—浊醪妙理，向水晶宫里，搜罗杯斝。海气冥蒙光不定，逗漏通明一罅。织水为衣，流波似羽，鹦鹉佳名也。画堂捧出，陇头袅袅飞下。盛来琥珀香浓，鹅儿黄嫩，浸明珠无价。想见蜃楼歌舞处，玉乳琼浆自泻。风雪撩天，金貂满眼，我是悠悠者。莫辞一醉，帘栊娇乌相骂。《别谢彦国相公三首》宋代·邵雍—仲尼天纵自诚明，造化功夫发得成。见比当初归鲁事，尧夫才业若为情。《再赋弈棋五首 其五》宋代·洪炎—凝神迷远躅，致一有全功。皎皎妇姑月，冥冥鸿鹄风。置君愚宁子，议乐哂温公。谁谓商山老，飘然到橘中。《古剑篇赠彭艾庵》明代·成鹫—美人腹中怀古铁，出胎犹带玄黄血。一朝欧冶鼓洪炉，跃跃祥金成巨阙。新硎霜锷势莫当，临敌一挥皆创伤。主人恩爱良不薄，摩挲拂拭教深藏。铅刀鈯斧失犀利，偷心侧目纷疑忌。龙屈蛇信奈若何，半边夜有丰城气。壮士得之游八闽，脱身飞出延平津。归来依旧函玉匣，倾心竭力酬主人。主人顾盼倍畴昔，铅刀鈯斧低颜色。批虚导窾有馀閒，解纷排难无遗力。从来神物难淹留，百炼聊为绕指柔。何能郁郁久居此，眼看若辈皆封侯。一日一揩磨，一年一淬砺。辗转一百年，顽金成利器。何况金石浑成日月光，天地泰交水火济。我本山中人，望空遥盼睇。愿君努力干霄云，旋转乾坤豁阴翳。一道灵光迥不磨，报恩直到无穷际。《赵集贤致政》元代·宋褧—集贤学士鬓双皤，少日轩车意气多。有口惟称老聃语，向人不晓缺壶歌。《孙家集》清代·弘历—去岁霖为灾，漫滩遂夺溜。先事防少疏，祸致不可救。非人用鳏官，吾过其谁售。连延淤荆山，齐豫胥涝遘。用是深廑怀，王臣课奔走。捍禦筑决口，疏瀹通下就。今来阅崇堤，未雨为绸缪。层层牢关键，切切防渗漏。此诚燃眉计，秋遥奚善后。《冰清堂偶成》宋代·周弼—整杯恬淡酒，相就等闲倾。得失徒多感，行藏任独清。昼闲风有味，春尽雨无声。但惜新栽柳，相呼欠一莺。《岭南祁羡仲以诗见贻赋答并问惟敬秘书》明代·胡应麟—南海祁生何卓荦，题书远寄吴天鹤。开缄恍对四百峰，片片罗浮白云落。年来岭表多词人，黎欧以后谁其伦。丈夫寸心在万古，那能龌龊随风尘。闻汝好吟兼好酒，一釂千钟世希有。黎生夙昔称酒狂，对汝还能剧饮否。高阳酒徒气若虹，有兴倘过兰陵东。不信今时酒殊绝，试问琅琊王长公。《清风动竹》明代·柯潜—适意步回廊，长吟看修竹。商飙何处来，吹堕半窗绿。《又登碧云亭感怀三十首》宋代·吴芾—晚上危亭瞰野塘，藕花无数散清香。若为荷叶分青绿，一半红妆半淡妆。《送颂臣之台湾 其七》清代·丘逢甲—王气中原在，英雄识所归。为言乡父老，须记汉官仪。故国空禾黍，残山少蕨薇。渡江论俊物，终属旧乌衣。《双赠程洁庵十六首 其九》元代·李道纯—无药休轻举，生铅急下工。驾车须坎虎，起火仗玄风。《长相思·长相思》明代·机先—长相思，相思长，有美人兮在扶桑。手攀珊瑚酌霞气，口诵太乙朝东皇。鲸波摩天不可航，矫首欲渡川无梁。去时遗我琼瑶章，蛮笺半幅双鸳鸯。鸳鸯不飞墨色改，揽涕一读三断肠。前年寄书吴王台，西湖杨柳青如苔。今年东风杨柳动，鸿雁一去何当回。欲弹朱弦弦断绝，欲放悲歌声哽咽。孤鸾夜舞南山云，花渍帘前杜鹃血。思君不如天上月，夜夜飞从海东出。月明长傍美人身，美人亦近明月轮。褰衣把酒问明月，中宵见月如见君。长相思，长如许。千种消愁愁不已，乱丝零落多头绪。但将泪寄东流波，为我流入扶桑去。《赠王道者（一作赠隐者）》唐代·于鹄—去寻长不出，门似绝人行。床下石苔满，屋头秋草生。《与费亨父游山因出妇翁介庵阁老扇面求和》明代·符锡—华国文章柱世才，相君宗伯两还该。时人谩道东床好，自信风流有许来。《送吕心文宰泰兴二首 其一》明代·欧大任—邑中湖荡稻田多，花月春江奈乐何。趋府若寻杨子渡，为余行听竹西歌。《发嵊县》元代·陈高—行役苦昼热，戒程当夜阑。睡觉呼仆夫，出门路漫漫。明月照人影，疏星挂树间。流萤点衣袂，零露湿巾冠。朝远剡溪水，俄入新昌山。属兹干戈际，愈觉行路难。愧无经世资，何以济险艰。悒悒抱远思，绵绵起忧端。东方忽已白，林鸟鸣间关。前瞻石岭峻，喟然发长叹。《废宅行》明代·沈周—长洲苑外连云宅，青粉垣墙高廿尺。重楼沓阁出参差，柳絮中间影朱碧。堂前暖霞封画栏，渊渊伐鼓催牡丹。行人隔墙空叹息，富贵无缘容眼看。主人但怕客不醉，白日未昏教火继。歌童揭调尘堕梁，舞女失钗金溜地。豪华忌久复忌盈，时革人亡一梦惊。门前车马野花尽，地上牛羊无草生。老奴发秃?亦双足，犹恋遗基葺茅屋。半瓯齑粥不疗饥，西风满面吞声哭。《烛影摇红（寿声仲）》宋代·陈著—双杏堂深，山明水秀潆洄著。稳铺心事做平生，不买颦眉错。是则苍髯白发。笑微微、朱颜自渥。一团春意，半隐风流，他谁能学。《寄何朗水》明代·释今无—风涛定后意愈深，俯仰閒情见古今。绿玉自多垂钓地，锦堂还似住山心。尚书旧业存青史，诗句高名彻碧岑。近食丹砂知几斛，鬓边霜色未曾侵。《题惠崇画四首冬》宋代·晁补之—天高霭霭云昏，江阔霏霏雪繁。渚下鸭方远泛，枝间雀不闻喧。鄙夫此志相依，生涯稊稗同微。欲具沙边短艇，波涛岁晚人稀。《挽薛艮斋 其一》宋代·钱佖—蚤悟传心学，精微造本原。读书残万卷，落笔动千言。孤邑验英略，流民感至恩。颜亡虽可痛，自有不亡存。《题亚子分湖旧隐图二首 其一》近代·丁立中—移居当日说灵芬，卜宅今同出岫云。香雪飘残温旧梦，一湖春色许平分。《湖光岩》明代·陈其峨—谁人凿破混沌初，剖向天南作镜湖。沙白水清鱼可数，岩深树古鸟相呼。重笼长住西来佛，断碣犹题宋大苏。常见蟠龙潭内起，白牛之说有之无。《和林金石诗 其一》清代·李文田—遗址荆榛默棘连，大唐祠像旧香烟。李融文字分明在，拟共冰潮较极妍。《夜坐》宋代·陆游—仲夏苦郁蒸，既夕热未解。浴罢坐柴门，汲井痛扫洒。覆野天穹穹，垂地星磊磊；明河落无声，北斗低饮海。三更缺月升，草木尽光彩。渔舟在何许？断续闻欸乃。百忧集老境，坐叹双鬓改。谁能拥雕戈，遗虏何足醢！《闻仰山禅师往曹溪因赠》唐代·张乔—曹溪松下路，猿鸟重相亲。四海求玄理，千峰绕定身。《东风第一枝·次半唐老人味梨集壬辰二月与况夔生刘伯崇联句韵》清代·吴昌绶—翠袖娇扶，红阑暖熨，新词惯唱疏影。东风未放春酣，南枝又添香冷。珠妍玉瘦，羡花底、并禽栖暝。奈别来、江国萧疏，唤起罗浮人醒。钗索卸、夜窗初静。车毂转、归装劝整。输他画里真真，消受盛名鼎鼎。一枝折寄，应念我、天涯愁并。问甚时、染却铅华，去泛五湖艇。《咏萤》明代·止庵法师—念尔一身微，秋来处处飞。放光唯独照，引类欲相辉。白发嫌催节，青灯妒入帏。老僧无世相，容得绕禅衣。《题曲江春游图》元代·陈谟—沙明竹软曲江桥，折水花枝挂酒瓢。指点杏园飞赤骥，恼人应是董娇娆。《谢人赠鞭》唐代·许浑—蜀国名鞭见惠稀，驽骀从此长光辉。独根拥肿来云岫，《游仙 其一》近代·张鸿—淮南霞举上璚霄，月佩星冠拥侍僚。飞剑斩皎江左重，吹箫引凤大郎娇。朝朝靧面红桃雪，夜夜归心碧树潮。莫说神州多弱水，跨麟乘鹤自逍遥。《雨中书怀》明代·贝琼—汉苑秦宫迹已陈，金沙一簇为谁新。山河有恨空怀古，风雨无情只送春。南国鹧鸪愁北客，东家蝴蝶过西邻。尊前莫唱升平曲，白发秋娘也自颦。《王琴所话别》宋代·黄庚—羁怀不可述，赖有古琴知。客舍相逄日，江枫正落时。夕阳村店酒，秋色野桥诗。别去吴江上，悠悠动远思。《故右丞相赠太师燕文贞公挽词二首》唐代·孙逖—海内文章伯，朝端礼乐英。一言兴宝运，三入济群生。《散叟复园先后来湖上同作富春之游过沪与石钦下榻海日楼旬日别后皆有诗至作感怀六首寄答 其四》清代·陈曾寿—连墙老居士，淡味等僧粥。日出吸苍凉，日入拥残烛。舂枕饱惊涛，缘空意仍蹙。夙种哀乐深，大千震微触。蒙庄齐是非，骀荡返不复。不如守一者，硁硁转自足。三年结邻居，微许同归宿。繫马终一驰，冰坚反成燠。八表极萧寥，何寄偿幽独。《登会稽刻石山诗》魏晋·王彪之—隆山嵯峨，崇峦岧峣。傍觌沧洲，仰拂玄霄。文命远会，风淳道辽。秦皇遐巡，迈北英豪。宅灵基阿，铭迹峻峤。青阳曜景，时和气淳。修岭增鲜，长松挺新。飞鸿振羽，腾龙跃鳞。《住天心永乐庵三日得十绝句 其八》近代·施蛰存—云外楼高晓易侵，每朝晴日乱摇金。起来便向三门坐，闲听松篁出梵音。《桂枝香（过溧水感羊角哀左伯桃遗事）》宋代·鞠华翁—丁丁起处。在纵牧九京，经烧残树。时见鸟鸢饥噪，鸺鹠妖呼。数间老屋团荒堵。算何人、瓣香来注。淡烟斜照，闲花野棠，杳杳年度。《赠人》宋代·汪藻—拨炉应对夜语久，云灰消尽红金斗。君才合在殿阁间，簿书帷中不应有。且置玉堂风雨笔，来试牛刀霹雳手。《寿吴平江》宋代·吴惟信—宽闲中立大规模，民亦相随入正途。爱物只凭心造化，养生无出定工夫。山移别圃新花木，鹤立闲厅古画图。印匣不开公事少，一帘春雨梦江湖。《宿靖州江口寄怀陆郡丞》明代·卢龙云—风雨潇潇值晚秋，新寒入夜上衣裘。乱山四顾堪寥寂，旅舍孤灯感滞留。昨暮管弦叨上客，今宵云树忆他州。会看前席归宣室，樽酒逢君续旧游。《入塞·隋代》何妥—桃林千里险，候骑乱纷纷。问此将何事，嫖姚封冠军。回旌引流电，归盖转行云。待任苍龙杰，方当论次勋。《邺下杂咏》清代·查慎行—一赋何曾敌两京，也知土木费经营。浊漳确是无情物，流尽繁华只此声。《答任检法》宋代·孙应时—文字潮州更柳州，兴来八表共神游。骅骝陇孤长鸣日，鹰隼霜天得意秋。鼎鼎百年均昨梦，纷纷一世几名流。为君倾倒平生话，不作人间儿女愁。《子平棋负茶墨小章督之》宋代·文同—睡忆建茶斟潋滟，画思兖墨泼淋漓。可怜二物俱无有，记得南堂棋胜时。《花鸟十咏 其四 桃奴》近代·吴伞—灼灼夭夭貌可亲，呼奴未免贱渠身。只缘开向春三月，合作香车伴嫁人。《偶得李竹屋居士摘和靖先生梅诗四联演成八韵》宋代·杨公远—疎影横斜水清浅，冰容不比寻常见。若非采石谪仙魂，定是汨罗骚客面。鹤膝枝低俯镜奁，鸭头波静澄江练。凭谁说与老孤山，敢续君诗君莫厌。《次韵荅耐轩学士病中见寄》明代·杨士奇—龙河初暖动春波，久病文园近若何。知有官曹频问讯，自惭邻舍少经过。茶香永夜分能数，诗句新年写渐多。雪茧乌丝烦屡寄，閒烧红烛和清哦。《寓吴门十首》宋代·陈造—禹益咨俞俨紫庭，藩星仍映使星明。鄙夫少日三千牍，尽付诗情写治平。《夕雨》宋代·宋庠—春溜檐声细，层波幕影斜。雷车陈后馆，云枕楚王家。桂凝霞杯蚁，莲空蜜炬花。莫漂枝上蝶，幽梦在天涯。《兵马俑 其三》当代·姚佳—屈子沉吟久，汨罗寄此身。亡秦楚三户，天道只因循。《颂古十七首 其七》宋代·释鼎需—堪笑当年陆大夫，独誇身外更无馀。不因指出花如梦，争得双眸翳尽除。《庚午仲冬二日贱辰刘五云先生赠诗二律依韵奉和 其一》明代·陈应元—社栎虚惭历岁时，望秋先落哎蒲姿。顾龟那得金为印，数马聊戚齿作司。欲和阳春无雪句，且将吟兴付梅枝。刘郎去后桃千树，压倒潘花可佐卮。《题扬州琼花观》明代·茅大方—秦山楚水路迢迢，不道琼花乱后凋。鹤背仙游清梦远，月明谁度紫鸾箫。《风马儿 秋闺》清代·董元恺—悲哉秋气夜寥寥。奈风又潇潇。雨又潇潇。欹枕孤帏，虚度可怜宵。迢迢。惊闻雁阵影嘹嘹。更灯影摇摇。竹影摇摇。千里关山，著处梦魂飘。朝朝。《为彭积甫题熙春堂》宋代·王之道—似闻伐石旋诛茅，已见高堂荫乐郊。百里湖山供眼界，满城桃李动春梢。寒梅过尽看成实，乳燕飞来欲定巢。何日登临閒信马，路边人复少年嘲。《欣对亭》宋代·许及之—万象尽森著，所观皆所欣。谁能忘爱恶，达观足超群。《隘丁行》清代·梁成楠—日色无光光亦薄，瘴烟入鼻微闻恶。行人畏近隘头行，守隘隘丁昼击柝。柝上响停，行人胆惊。伏莽之戎，草木皆兵。柝声不绝，寻声出穴。为彼发踪，磨牙吮血。行人不敢经，饥吻馋涎腥。乘机伺利便，跳踉杀隘丁。挟刃犹敢侮，民间厉禁挟弓弩。利器凶兵遗彼虏，飞而食肉山中虎。《沈沅陵生日》宋代·赵蕃—十载郊居赋，当年蜡屐游。江山元好在，人物继风流。奏牍频能上，弦歌特暂留。白云宽志养，黄纸拜天休。先契仍僚契，赓酬复献酬。悬弧颂初度，横鹗看清流。《江行五章 其三》清代·姚燮—锦树射堂晚，荒笳铁瓮秋。高文悬沈左，长戟拓孙刘。古思沈沙草，残山有佛楼。老渔无閒感，花溆狎春鸥。《罗提举见和再用韵四首》宋代·陈造—燄燄水芝照影，娟娟风柳受梳。何日诗成喜雨，凭栏客意凌虚。《故岁东园植竹喜今春方芳》宋代·宋庠—几日霜根地，新年绿玉阴。春来虽换叶，寒去转虚心。乳节烟膏腻，空梢夕籁沈。何时殊实老，留遗九苞禽。《至昌平留宿廖指挥宅》明代·张泰—下马昌平日向斜，郭中多树少逢花。轻衫短笠将仙侣，画戟清香宿将家。蓬鬓玄黄半尘土，吟肠冷煖几茶瓜。老郎清醒还眈睡，孤负山城月有华。《絮被》宋代·晁说之—絮被蒙头晓日高，厌闻处处杀官曹。古人言尽致御术，今日兴言盗是招。《偶题》宋代·刘攽—人间变化亦何常，不在他生与彼方。病后公羊哀作虎，顾时司马懿为狼。龙眠顿长参天木，龟老犹支病叟床。又有此曹惟奈久，非干天地日偏长。《黄鼠》明代·屈大均—榆中黄鼠好，肥美荐膏粱。每共山羊饫，时分野马香。地猴衔子出，边女劝人尝。南客初知味，烹调更有方。《马嵬二首》唐代·李商隐—冀马燕犀动地来，自埋红粉自成灰。君王若道能倾国，玉辇何由过马嵬。海外徒闻更九州，他生未卜此生休。空闻虎旅传宵柝，无复鸡人报晓筹。此日六军同驻马，当时七夕笑牵牛。如何四纪为天子，不及卢家有莫愁。《怀孙子实》宋代·秦观—举眼趋浮末，斯人独好修。青春三不惑，黄卷百无忧。玉出方流润，鸾停翠竹幽。相思自成韵，不必寄西邮。《和黄体方郊行》元代·王翰—长河水落露汀沙，隔水依稀似见花。旷野蒿莱千万亩，荒村篱落两三家。柳塘滟滟新堤固，麦陇青青小径斜。自是游人耽野趣，哦诗驴背不知赊。《寄怀许盥孚吴江芦墟严苍山宁海水阁亭》清代·曹家达—昨夜相思寄，芦墟水阁亭。伊人独不见，秋思晚冥冥。《忆晋祠风景且以致望雨之意》明代·于谦—悬瓮山前境趣幽，邑人云是小瀛洲。群峰环耸青螺髻，合涧中分碧玉流。出洞神龙和雾起，淩波仙女弄珠游。愿将一掬灵祠水，散作甘霖遍九州。《入山采药遇异人》宋代·朱真静—紧著芒鞋高击裾，野猿相狎许同群。绿萝林里采茶去，踏碎青山一片云。《偈颂八十五首》宋代·释妙伦—庭前新吐一花红，袭袭馨香醉蜜蜂。公子见来情兴动，倒吹玉笛弄春风。《和君锡雪后招控春》宋代·司马光—莫嫌微雪压梅牙，已有归鸿泊浦沙。天上诏来难久驻，直须早看洛阳花。《眉妩》清代·汪东—记芳园联步，绣陌停车，垂柳正青眼。贳酒南楼下，娇扶醉、轻盈人似花面。素笺漫展。爱赋情、词意深婉。坐相并、不惜淹留久，又镫市催晚。愁满。云屏湘管。怎暗垂蛛网，空涴尘簟。寥落悲行旅，沧波外、斜阳芳草如剪。旧游未减。孟乍醒、人远天远。这无赖年光，频屈指甚时见。《同祁山人登高士峰》明代·叶春及—城畔群山亦不遥，县斋终日对岧峣。登临白帻还高士，海国青天自暮潮。南浦佩环心欲折，北风樽酒鬓随飘。朱明石室同游地，松桂因君问寂寥。《宿天竺》清代·钱谅臣—山径轻寒敛暮云，月窗松影夜将分。不知何处峰头雨，并作泉声枕上闻。《颂古二十六首》宋代·释嗣宗—午夜霜凝星斗寒，长空云尽山月落。青天喫棒人尽知，苍龙退骨谁能觉。金凤冲开玉锁关，麒麟掣断黄金索。迢迢劫外孰能拘，南北东西迥超卓。《送郑翰卿游燕 其一》明代·徐熥—慷慨辞家事北游，黄沙万里使人愁。市中击筑悲歌日，为觅荆卿旧酒楼。《和刘舍人》宋代·彭汝砺—剪綵微茫比丝发，雕金焜晃映蝉貂。鹓鸾破晓趋丹禁，雨露迎春下九霄。花映上尊非索寞，雪侵馀鬓自萧条。读书终日不知味，恰似在齐闻舜韶。《閒居》明代·袁宏道—只对陈编坐，閒将稚子行。笔罢书将老，瓶响茶初成。饥鹤窥冰涧，穷鸦话夕城。江烟回照里，转湿转鲜明。《秋夕》清代·李美—十二层楼夜月明，美人帘底坐吹笙。芙蓉露冷秋衣薄，翻到霓裳第几声。《卢申之以惠山泉二斗为赠因忆南仲周友二首》宋代·强至—旧年拂石坐松阴，曾与周郎共访寻。沦落人间少知味，一逢瓶榼便伤心。《雷电山萧庄二节妇墓》明代·李以龙—步上大云巅，徘徊盻雷电。青草翳寒原，累累二坟见。移步抚残碑，浩歌泪如溅。吁嗟节义肠，生死那能变。彼凶者何人，淫欲肆沉湎。残贼灭天性，刚贞逾百炼。恶业竟芟荑，芳名流畿甸。乾坤茂宰心，纲常为谁振。《醉红妆》明代·屈大均—铜盘兽火炽香煤。绕银筝，与金杯。两曹分射一钩来。愁天曙，角声催。风飘帘外雪花回。紫貂冷，苦相偎。暖玉枝枝搔背好，双锦带，为君开。《小斋前老梅至二月半花犹未落馀香最可爱》宋代·徐瑞—瘦树枯枝藓晕青，嫩寒清晓雨冥冥。道人不管花开落，独爱残香绕砚屏。《子规》宋代·朱继芳—自身归未得，却劝别人归。思妇心中事，征夫泪满衣。蜀天知近远，江树间稠稀。幸自安双翼，谁教大奋飞。《喜克超袁君至》明代·金幼孜—远道逾三月，今朝抵玉京。相持喜不定，倾倒若为情。问事知乡曲，因风想弟兄。灯前谩酬劝，不觉过深更。《坐雨》元代·成廷圭—行云都是梦，听雨甚于秋。㶁㶁盈阶水，时时一尺流。《苻坚时关陇人歌》魏晋·佚名—长安大街，夹树杨槐。下走朱轮，上有鸾栖。英彦云集，诲我萌黎。《读甘蔗生遣兴诗次韵而和之七十六首 其五十四》明代·王夫之—燕南赵北樵者山，西牛东胜渔父湾。中间如砺不得合，两头随打暂偷閒。六眼龟消三觉睡，半张钞买九还丹。今我不乐缘底事，谢豹如啼行路难。《入关绝句十首 其四》近代·张瑞玑—骊山山下少人踪，劫后荒城背晚风。只有温泉呜咽水，带花流出华清宫。《东溪归作》宋代·晁说之—忽忽寻春恨已迟，山城浑未有花枝。东风马上哦新句，却似卢岩缑岭时。《莫春朝陵西游次张石川韵十首 其五》明代·黄佐—山陵重构集戎机，旧日明楼燕自飞。琬琰已教金作砺，松楸还见翠成围。《水上》明代·张元凯—短棹菰芦出，长谣水上闻。山青才歇雨，湖白欲生云。浪转鸥无迹，沙回藻有文。渚兰随可采，宁待楚人分。《钱武肃王祠》清代·汪懋麟—表忠观倚圣湖边，坏道阴房剧可怜。几点土花香案上，一双蝴蝶殿门前。绝无宫监来浇酒，时有游人此系船。吴越蒙恩当战斗，太平忘却五王贤。《乞巧行》明代·何景明—鹊桥崔巍河宛转，织女牵牛夜相见。岳阳女儿迎七夕，乞巧楼高高百尺。华灯明月光窈窕，结綵蟠花绮罗绕。富家女儿恃娇小，年年乞巧不得巧。贫家女巧世所稀，只为他人缝嫁衣。须臾露湿金剪刀，只星渐没河渐高。人间天上两迢遥，步袜仙裙空寂寥。君不见古来巧拙何足语，岁岁楼前竞儿女。《和朱元晦九曲櫂歌》宋代·欧阳光祖—仙掌峰边仙浴堂，泉声戛戛漱琳琅。流从六曲滩头去，犹带落花风里香。《寻梅十首 其三》宋代·徐瑞—山中峭壁孤绝处，瘦树独立殊风标。我行矫首坐叹息，正似高人不可招。《四月望夜见月》明代·陶安—半年不见团团月，或是天阴或病中。镜影偏随今夜满，鬓华不与向时同。似怜偃仰空檐下，曾照婆娑舞剑雄。遥想清光千里共，儿孙对此忆衰翁。《桂州黄潭舜祠》唐代·宋之问—虞世巡百越，相传葬九疑。精灵游此地，祠树日光辉。《句》宋代·王予可—啼鸟倒衔金羽舞，惊蛇斜傍玉帘飞。《大鹏协》当代·伯昏子—难支鼎足一言堂，夔舞皋陶自惋伤。司寇南巡百粤后，无人听讼大鹏乡。《画眉行赠李显国新婚》明代·伍瑞隆—曙色昽昽动高阁，珠帘半捲春星落。佳人手把玉搔头，漫拂青鸾向绡幕。夜来风雨何太狂，翻花擘蕊沾衣裳。今朝镜里比颜色，一倍春风生晓妆。郎君少年盛文藻，綵笔如花恣幽讨。妾将鸣凤写芳心，君向为云掇瑶草。腻粉嫣红碧玉卮，堂前未遣小姑知。劳君暂借如花笔，为画朝来双黛眉。《临江仙 其三用欧阳永叔夏景韵》明代·龚鼎孳—谁遣封姨吹画楫，晴湖蹴作涛声。轻寒罗袖最分明。催花落尽。此别太生生。薄福东君应自悔，一春云幔风旌。双蛾小皱縠纹平。夕阳无赖，不管钿钗横。《薄幸 戴溪感旧》清代·黄永—锦灯良夜。记当日、笙歌才罢。猛邂逅，赤栏干畔，窈窕天生如画。怅前缘、一笑分离，喜今日、相逢未嫁。任青鸟书传，蓝桥水落，犹恨蓬山天外。旧日桃花门巷，都一霎、蝶飞云化。纵玉清非远，少君有术，道帐里、姗姗欲下。是耶非也。看一抷黄土，枉做出、燕齐迀怪。年年寒食风雨，白杨沾洒。《江上曲》清代·吴敬梓—玄英遵中川，帆影严云结。青山秀长松，森若锦罽列。江蒲见居人，送寒鼓声咽。客子远行迈，都忘换时节。江上北风多，江岸芦花折。日暮随罛师，渔灯遥明灭。《次韵关子容晚霁 其一》宋代·释道潜—小院回廊明霁霞，疏帘未捲尚横斜。应怜碧砌无尘滓，石竹红薇靓有花。《题杂画册叶八首 其四》明代·孙承恩—云出山顶合，云归洞口封。地深人不到，白日下双龙。《常王孙种菜歌》清代·江昉—卷绿色芳心，春风吹不碎。故侯五色瓜，王孙一畦菜。王孙本自开平家，运逢百六良可嗟。万事消沈付云水，百年带砺成空华。帝城金粉归何许，山鬼年年哭风雨。金齑玉脍相公家，紫藓苍苔孝陵土。故垒萧萧芦荻秋，石头城上月如钩。路人犹指王孙菜，江水茫茫去不休。《尹喜宅》唐代·韦庄—荒原秋殿柏萧萧，何代风烟占寂寥。紫气已随仙仗去，《晨起三首》宋代·赵文—三人相对眠，眠中各自梦。觉起偶开门，老树绿不动。《洞庭秋三十首 其一》明代·王夫之—潇湘北下巴江东，上蟠下际抟青空。天地忘忧消偪侧，凄清作意撩鸿濛。夔子孤城悬太白，三苗馀垒挂残虹。古今无那此俄顷，欹危歘尔生蘋风。《六朝如梦鸟空啼三首 其一 限朝字》清代·殷葆诚—金陵王气已全消，梦里笙歌送六朝。花落鸟啼春不管，江山如此太无聊。《摸鱼子 谢念东先生惠药》清代·曹贞吉—问先生、丹砂几粒，是谁搓得如许。金膏九转匆匆熟，吹落半天风雨。颜可驻。君不见、淮王鸡犬云中去。且留小住。待绀发徐生，虬髯更紫，重觅玉京路。人间世，只有须眉良苦。地黄萝菔相误。黑头自笑浑无用，一任秋霜千缕。飘弱絮。有多少、北邙年少无寻处。尻轮堪驭。纵亲到神山，便能屈曲，俯首看人否。《酒泉太守席上醉后作》唐代·岑参—酒泉太守能剑舞，高堂置酒夜击鼓。胡笳一曲断人肠，座上相看泪如雨。琵琶长笛曲相和，羌儿胡雏齐唱歌。浑炙犁牛烹野驼，交河美酒归叵罗。三更醉后军中寝，无奈秦山归梦何。《久雨》元代·陈基—久雨妨农事，那堪夜复晨。云浮沧海日，花误洞庭春。行路悲游子，匡时仰大臣。未甘栖遁迹，霄汉有通津。《虞心山迁居隐仙寺奉柬一首》元代·刘永之—山房借得就新泥，晏食随僧拾涧菲。邻瓮酒香朝可贳，佛幢灯火夜堪依。沙田紫蔗家家熟，野径丹枫处处飞。待约彭镛去相觅，哦诗写遍竹间扉。《答武进李宰元素惠六朝诗》明代·谢榛—故人送我六朝诗，夜半灯前坐读时。清庙朱弦弹古调，玉楼琼树发春姿。共言苏李传骚雅，那识曹刘是路岐。极望江山增感慨，长风吹雁报君知。《杨修撰挽诗》宋代·魏了翁—早辞天子诏，晚挂大夫车。文雅三朝旧，风流二祖余。眼前甲乙石，胸次丙丁书。自古谁无死，前休得似渠。《偶成题裴晋公祠》宋代·张耒—独持将钺静氛妖，后世英名日月昭。善听圣君非易遇，将亡凶竖不难枭。悲风蔓草移今古，野殿空庭锁寂寥。更有从军老司马，铭功文字配咸韶。《和西湖竹枝词二首 其一》元代·朱彬—南北峰高作镜台，十里湖光如镜开。行人有心都照见，劝郎肝胆莫相猜。《和端式上人十咏 其六 垂崖鞭》宋代·梅尧臣—崖竹出石壁，根瘦悬青蛇。磔髯露老节，斫骨点寒花。少年莫剪去，骑杀白鼻騧。《句》宋代·李缜—疑与月相吞。《严陵方巾》宋代·华岳—浮云扫尽天宇清，千花万花开锦屏。好风吹皱一池绿，白鸟点破千山青。客行五里复五里，两眼丹青间红紫。杖屦不知行路难，人在江南图画裹。《登西坑垄下高岭归里良和康志行韵》明代·刘崧—千步更万步，步入白云中。独归里良寺，还望紫瑶宫。《谢师恩 赠福山县仁寿保善众》元代·王处一—福山仁寿堪予羡。各各施方便。感得天公垂照管。迁恩布德，灭衍消过，福禄随年转。搜真去假心无变。渐渐通修炼。俱得拿云亲手段。先亡往逝，尽令超度，满却平生愿。《试陈瞻 其五》宋代·李之仪—雉堞回环半倚山，泉声风顺响潺潺。从来省事惟便静，他日端能忆此间。《题赵进夫胜轩诗》宋代·李若水—山色堆蓝重，水光拖练寒。主人看不足，终日凭栏干。《寄吴嘉靖》明代·邓雅—明月照江阁，北风吹树林。数声何处雁，两地故乡心。梦里频相见，愁来自不禁。归程须早计，莫待岁华侵。《与勇上人》宋代·释慧空—虎丘之虎老且死，道人勇者乃其子。以其有子父不亡，偈地风声犹在耳。东山于其父子间，为之道旧为乡里。要尔全机起乃翁，据虎头而收虎尾。《上巳日与客游张园》宋代·韩元吉—簿书有馀閒，春日亦已永。况逢佳节休，朱墨得暂屏。名园跨江郊，危槛俯千顷。平芜雨初匀，弱柳风自整。芳寻寄萧散，意适忘醉醒。持觞挹花色，散策步林影。虽无歌舞妍，所爱亭馆静。佳辰天气清，泉水助幽冷。缅怀山阴会，脩竹带崇岭。应知佳客临，怀抱均一骋。君看结绮地，茨棘翳眢井。当时擘笺人，正复对此景。江山几兴废，岁月侵老境。但愿中圣贤，畴能计钟鼎。《闻世基补漳吏寄赠兼简灵源上人》元代·廖大圭—捧檄天南一笑春，几年身作卧云人。相材自古出胥吏，史传后来无逸民。清镜多情犹白发，青山有路隔红尘。旧游西寺灵源在，为报衰年但隐沦。《昝相公送锦被》宋代·汪元量—蜀都府主迎宾客，赠我蜀锦三百尺。美人蔌蔌弄金梭，鸳鸯机上初成疋。繁花乱蕊皆同心，艳卉中含杜鹃血。玉妃如霜姑射仙，金刀剪破云霞缬。为我裁成合欢被，细意密缝无线迹。道人把玩色相射，银海光摇泪珠滴。却忆故家初破时，绣龙画雉如砂石。绮窗窈窕花离离，红妆万境娇无力。百幅锦帆风不动，绿湿红鲜盪春碧。纷华过眼一梦如，蜀锦呈绫复何益。白茅安用红锦包，虎皮难以裹羊质。只今卷锦还府主，心地了然无得失。铜壶漏断银缸灭，昆仑影转初三月。道人坐久闻妙香，纸帐蒲团自清绝。《题画 其六 午时花葵花》明代·成鹫—静坐亭阴影渐移，群芳相对却先知。丹心向日非无谓，碧砌花开正午时。《屈原》宋代·宋庠—司命湘君各有情，九歌愁苦荐新声。如何不救沈江祸，枉解堂中许目成。《山居杂诗九十首》宋代·曹勋—三春君卉盛，在花茂与残。好花正穠丽，不作十日看。蓓嫩便须赏，开时惟可叹。继自喜新绿，吾心常并观。《寄怀丁三叔疋吴二彦复 其二》清代·王鸿兟—儿时书味忆青镫，生事清于莲社僧。太守晒裈知未免，将军健饭老犹能。女戎忍说唐开宝，党籍长悲汉建兴。眼看江山靴踢倒，葱葱佳气望诸陵。《临泉寺》宋代·徐瑞—扁舟驻寒濑，轻策到临泉。僧说黄巢事，碑鑱庆历年。幽花荒甃晚，落木古城烟。兴废俱陈迹，相看一茫然。《擢第后入蜀经罗村，路见海棠盛开偶有题咏》唐代·郑谷—上国休夸红杏艳，深溪自照绿苔矶。一枝低带流莺睡，《避寇仪真六绝句 其一》宋代·程俱—二纪重来一苇杭，脱身兵火走风霜。安知老境今如此，满眼旌旗两鬓苍。《沁园春 为俞慧殊题寒灯课读图》清代·汪东—画荻丸熊，古有是人，今复见之。想篝灯课读，声寒秋蟀，鸣机断素，候辨晨鸡。辛苦休论，艰危独喻，兰折唯欣桂有枝。神镫护，幸舟行屈曲，在水之湄。百年陵谷迁移。倘重到麻姑鬓亦丝。彼□人大盗，不操矛戟，承家弱息，敢堕门楣。回忆当年，小人有母，罔极难酬空废诗。披图看，甚高天厚地，局蹐如斯。《题画》元代·陈植—风里征帆驴上人，前程路远又斜醺。不知有客红尘表，閒看青山起白云。《次韵胡元茂馆中直宿》宋代·韩驹—我老百念冷，饥餐困来眠。寄声同学儿，莫作旧眼看。春风石渠水，小雨生微澜。知君直宿夜，梦忆朐山泉。起裁五字诗，意如溟渤宽。白头和高唱，回光觉酸寒。《偈颂二十一首》宋代·释智愚—君勿受汪凉，清凉如火沸汤。君勿恶炎热，炎热如冰如积雪。勿爱亦勿恶，未是逍遥处。《答何》南北朝·孙擢—幽居少怡乐，坐静对嘉林。晚花犹结子，新竹未成阴。夫君阻清切，可望不可寻。处处多谖草，赖此慰人心。《晚登斋云阁》宋代·李弥逊—窈窕僧窗十肘长，解分眼界入他方。尘襟偶脱公家事，鼻观重参佛土香。寒日半收山着色，晚风无力水磨光。幽寻已觉沧洲近，身外营营付一觞。《五月九日甲子至月望庚午大雨水不已十首 其九》宋代·方回—今日云霄客，何人禹稷思。树高堪避溺，稻尽底充饥。苦口非吾事，衰躯异昔时。东溟容有限，细读后山诗。《赠傅子楫德安教授》明代·金幼孜—京师仲冬月，天气寒栗冽。客怀已无欢，况与故交别。先君昔教临江时，我亦携书侍讲帷。春风游泳泮池上，惟君与我最相知。君心磊落怀奇宝，自分青云致声早。一从领荐上京华，拜官得似儒官好。蕲州振铎经几年，广海旋闻席再迁。栾城契阔三载馀，又闻书考来朝天。相逢顿觉容发改，却羡当时好风采。论心但喜别怀舒，话旧犹看故情蔼。只今南去沐荣恩，尽道德安风俗淳。朝回相送情匆匆，作诗聊以申殷勤。征车轧轧金台路，落日风沙渺烟树。人生聚散胡尔为，况乃相看各迟暮。君行远道勿蹉跎，正值岁寒霜雪多。德安早到如相忆，莫道衡阳无雁过。《沁园春 其六 甲午除夕》明代·夏言—银烛华堂，金尊绿酒，今夕长安。漫白首思亲，丹心恋主，满怀情事，兀坐更阑。节序堪惊，勋庸未建，况是明良际会难。中宵立，望台阶平正，斗柄阑干。一生窃禄朝端。历几度、冰霜到岁寒。念琐闼封章，时挥彩笔，玉堂视草，日侍金銮。庭下三槐，阶前五桂，春雨秋风次第看。升平世，一人有庆，万国同欢。《宫词》宋代·宋白—秋天如水月如霜，玉笛风清曲破长。众乐任高声迥别，六宫齐道是君王。《赠友人》唐代·张乔—自说安贫归未得，竹边门掩小池冰。典琴赊酒吟过寺，《倦妆》宋代·赵鼎—锦帕新裁玩月犀，旋开妆合间云螭。一成贪耍慵梳洗，日晚惟添翠黛眉。《闺怨一百首次孙西庵原韵 其七十》明代·郭辅畿—花笺书价费钗金，四壁虽空未卖琴。荏苒不知寒又到，落花曲里奏愁心。《澎湖暮春课士》清代·张玺—星河岛屿此天同，浴咏春风共冠童。礼乐百年沾圣化，诵弦多士仰儒宗。珊瑚网下鲛人窟，蚌蛤珠胎夜月中。为语芸窗勤讲肄，菁莪乐育望无穷。《水调歌头 同斯年家兄夜话》清代·李符—我来官舍晚，弦月泻金波。问讯吾兄安否，千里挂帆过。见此江乡一带，父老尚安耕凿，无恙旧山河。经年一相见，且莫话干戈。兰膏烬，香螺劝，玉颜酡。夜阑犹未高枕，只为别时多。今岁已完婚嫁，傥忆东溪小筑，为办钓鱼蓑。不教山客去，其奈使君何。《尊师是桃源黄先生传法弟子常见尊师称先师灵迹…旧馆》唐代·李德裕—后学方成市，吾师又上宾。洞天应不夜，源树只如春。《登斗宝台》明代·朱诚泳—肩舆隐隐陟崔嵬，笑问秦人斗宝台。胜负千年同一梦，东风惟有野花开。《屏居北郊自秋涉冬绝省人事触绪有感吒之讽吟》宋代·程公许—宿嗜本幽间，世途倦驰聘。迫芘门户吒，强把冠佩整。如手误一来，麾退谅予警。宽恩假郡寄，静俟亦天幸。橐空归无家，旅泊仰微廪。如闻烂柯谷，宛似飞仙境。苦饥问豹胎，留渴须远井。天将厚所畀，吾宁不少忍。睡起一欠伸，篆烟凝书永。《豹阙晴峦》明代·樊阜—春声振谷蜀鸟啼，苦竹丛深云影低。芙蓉簇簇溪西岸，小雨帘纤寒翠迷。山人拄笏楼头看，天际联牵青不断。《次韵奉酬张野夫见赠》宋代·张镃—谋身堪笑若舂锄，甓社栖寒水满湖。近寺偶成莲社似，为园非效辋川图。清樽酒好诗中圣，古冢珠存念大儒。久矣自求无所用，喜君能好柏楸株。《春宵》明代·谢晋—慱山香袅篆烟移，丝筦无声玉漏迟。风动花枝窗外影，半庭明月酒醒时。《杂诗 其五》清代·郑孝胥—竖子终何成，时哉无好手。狂夫复登高，临江作重九。《渔家傲·跳出凡笼寻性命》元代·王哲—跳出凡笼寻性命。人心常许依清静。便是修行真捷径。亲禅定。虚中转转观空迥。认得祖宗醒复醒。红红赫赫如金定。渐渐圆明光又莹。通贤圣。无生路上长端正。《酹江月（呈谭龙山）》宋代·黎廷瑞—锦袍何处，向旧江、衰草寒芦萧瑟。瀛馆神仙挥玉尘，唤醒诗酒魂魄。走电飞虹，惊涛触石，举目乾坤窄。油然归去，短篷多载风月。《又同尘庵》宋代·释宗杲—尘无自性，揽真成立。拟和其光，同亦俱失。外既匪宽，内亦不窒。是义非虚，亦复非实。庵中主人，如玉处石。作如是观，千载一息。《鹦鹉歌》清代·吴妍因—猿公沐而冠，赫赫据林莽。呼啸凭高枝，俨然群猴长。分庭疾凤麟，用谲幻魍魉。爪牙遍四方，贤俊尽一网。自云天命归，窃作非分想。从此启争端，山谷滋扰攘。嗟哉鹦鹉群，戢翼甘厮养。巧鼓如簧舌，啧啧相庆赏。惟公具雄才，暴乱资扫荡。非公秉大钧，纪纲孰执掌。众口肆喧呶，群盲相应响。欲教猱升木，己亦扶摇上。焉知非族类，终不关痛痒。今虽借一枝，终必跌千丈。兔死狗且烹，口舌安可仰。《范蜀公挽诗》宋代·李廌—关雎久盈耳，魏阙亦游心。不废江湖乐，亲调钟磬音。九重初击拊，千代正哇淫。器在人亡矣，哀哉泪满襟。《七夕泛舟》唐代·梁锽—云端有灵匹，掩映拂妆台。夜久应摇珮，天高响不来。《送人还乡》明代·杨彝—五十离乡七十归，居民城郭是耶非。青山自喜田园在，白发应怜故老稀。邻舍定携新酿酒，儿童不识旧戎衣。到家若有相思字，为寄明年春雁飞。《孚舟亭新成赋十绝》宋代·方回—岸人胆落傍船看，灶吐鲸吞一叶寒。鬼伯神官莫狂荡，灵台无愧自平安。《登中台山》明代·李昱—似闻中台山，上有招提境。兴来每欲往，俗事不可屏。今晨登长涂，老步困驰骋。因之事幽讨，蜡屐聊为整。崎岖路百折，拄杖穿细岭。飕飕风乍响，惨惨日将暝。扶持赖门生，乃始登绝顶。其居若平地，云生动成景。山僧倒屣迎，汲泉为烹茗。共谈出世法，坐对白月影。朗观心地初，炉薰夜方永。不待闻晨钟，冷然发深省。《越台新柳诗十首和王础尘 其二》明代·陈恭尹—今年春色异常时，腊尽天南早见丝。想到上林二三月，野虫书遍卧生枝。《上元节侍皇太后宴恭纪》清代·弘历—风光午夜漏声沈，雾拥金翚瑞霭深。仙乐盈空王母降，花灯彻旦上元临。岁呈丰稔歌频祝，寿献冈陵酒满斟。更喜天恩飘六出，金莲万朵映瑶林。《七绝两首 张丹枫》当代·梁羽生—长江万古向东流，立马胡山志未酬。六十年来一回顾，江南漠北几人愁。中州风雨我归来，但愿江山出霸才。倘得涛平波静日，与君同上集贤台。《伦敦晤文武二弟》当代·钱钟书—见我自乡至，欣如汝返乡。看频疑梦寐，语杂问家常。既及尊亲辈，不遗婢仆行。青春堪结伴，归计未须忙。《赠笔工杨日新》宋代·方回—黄钟九寸裁为律，六吕六律相配匹。嶰谷参差十二筒，猗管城子从此出。上古苍颉初制字，后人蒙恬始造笔。吴云不律燕云弗，韵书又以律为聿。曰方曰册刀削之，削之笔之作以述。析竹蘸墨丝其端，龙图龟书就篇帙。秋兔拔毛号毛颍，愈奇愈巧愈精密。修管执之以为柄，短管窍之以为室。其实不过一毫端，良工于此有神术。锋但欲齐忌太尖，翠羽鼠须俱不必。老夫平生学欧颜，晚脱场屋涂注乙。著书弃笔如丘山，使年将及三万日。眼花尚能写蝇头，笔不如意辄怒叱。江淮笔工千百家，孰甲孰乙我所悉。鸡距散卓杨日新，不落第二亦第一。《某伏睹判府司徒侍中置酒宴客即时雪作谨成七言律诗一首上献》宋代·强至—相君东閤冒寒开，朔雪贪随乐事来。腊信未通先漏泄，台光欲近却迟回。势轻漫拟凌歌袖，片小才能缀酒杯。寂寞相如孤客在，定应授简属邹枚。《十二日至济宁秦凤山示和彭幸庵吊古诸作次韵八首 其八 文信公祠》明代·顾清—一代文场此隽雄，贾生才调武侯忠。堪嗟国破家仍破，毕竟身穷道未穷。神降紫云徵瑞始，龙归黑水报君终。丹青密迩宫墙畔，不负成仁取义功。《有感》清代·金朝觐—自笑雕虫误半生，虚名何益竟何成。韶年碌碌空回首，后事茫茫少定衡。命本难知姑进取，人能悔过是聪明。迩因悟得南华意，纯以天机自在行。《扬历岩醉后咏月》明代·黄佐—明牧招携上翠微，金尊倾罢玉蟾飞。桂枝似向淮岩出，纨扇疑从汉苑归。泽国鱼龙疏作雨，江干鸥鹭久忘机。广寒共是曾游客，莫唱开元旧羽衣。《淋池歌》两汉·刘弗陵—秋素景兮泛洪波。挥纤手兮折芰荷。凉风凄凄扬棹歌。云光开曙月低河。万岁为乐岂云多。《浴日亭用东坡韵》清代·方浚颐—星稀月堕晓钟天，放眼波罗江上湾。浊雾荡开龙穴树，断霞流过虎门山。浮沈岛屿双涵影，轩豁乾伸一解颜。夜半石楼同壮观，咸池疑在海中间。《山中绝句》清代·傅燮詷—文山突兀接晴空，俯瞰群山培塿同。昨日市城西望处，此峰正是夕阳中。《十月十四夜》宋代·白玉蟾—十月十四夜，灯寒燄寸长。披衣临曲水，把笔向清霜。月透诗情冷，风吹醉面凉。故人知得否，空断早梅肠。《山家》清代·陈毓秀—陡绝忽夷旷，山农占几家。远峰青露髻，晚稻白开花。沙软牛羊卧，溪深鹅鸭哗。亭能宽著我，坐此揽烟霞。《题绘鹊》明代·陈繗—黑白分明众所知，那堪绕树噪无枝。晓来花外高声语，为报飞腾是此期。《和赵晋臣敷文积翠岩去纇石》宋代·辛弃疾—两峰如长喉，有石鲠其内。千金随侯珠，磊落见微纇。何言西子美，捧心作颦态。夷齐心著肩，欲间使分背。小亏或大全，知恶及真爱。堂堂老充国，荒寻得幽对。朝夕与山语，俯仰弥三载。谓我知子心，茅塞厌荟薱。有美玉于斯，雕琢那可废。芝兰生当户，虽芳亦芟刈。邑有从事贤，闻之重慷慨。太清点浮云，谁令久滓秽。指挥俄顷间，急雨破春块。开豁喜新辟，逼仄忘旧碍。得非神禹手，勇凿耻不逮。又如持金篦，刮膜生美睐。渠言农去草，见恶佩前诲。主人吟古风，格调剧清裁。我评此章句，真是杜陵辈。入蜀脚未定，欲掷石笋退。火与金水同，其石为铄粹。劝君莫放手，玉石恐俱碎。累然颈下瘿，割之命随溃。此石幸胜之，此举君勿再。姑置毋多谈，俱想增胜槩。会当携酒去，物理剖茫昧。此邦刘知道，光焰文章在。今将清风峡，与岩传百代。《游真岩》宋代·沈说—一径入松林，真岩峭莫寻。山空泉自落，日出地长阴。鹤去仙台净，丹成古井深。残碑看未了，屋角转幽禽。《题新繁句氏盘溪》宋代·句昌泰—客至辄命酌，为言花已开。青山长委髻，白骨旧竽苔。不饮固痴绝，能诗宜数来。颇忧明日雨，红紫落成堆。《南柯子（即席次韵张太傅方为叔母生日赋）》宋代·魏了翁—暮雨收尘马，薰风起箨龙。夜凉人锁武成宫。却忆亲旁、寿饼荐油葱。《和邻几登繁台塔》宋代·苏舜钦—孝王有遗墟，寥落千年馀。今为太常宅，复此繁华都。踊甓冠旧丘，西人号浮图。下镇地脉绝，上与烟云俱。我来历初级，穰穰瞰市衢。车马尽蝼蚁，大河乃污渠。跻攀及其颠，四顾万象无。迥然尘坌隔，顿觉襟抱舒。俄思一失足，立见糜体躯。投步求自安，不暇为他谟。平时好交亲，岂复能邀呼。举动强自持，恐为众揶揄。一身虽暂高，争如且平居。君子不倖险，吾将监诸书。《寿陈通府乃翁》明代·符锡—云之出，本在山，山云相就两欢颜。龙之从，十载间，海上山青云未还。云遥祝山寿千古，山亦祝云雨下土。云既为我民沾濡，我不能为山歌舞。云山适适各有为，请闻忭祝欢如雷。欢如雷，共祝云根亘千古，镇为九夏苍生培。《和林丘二君会程坦之家二诗》宋代·苏颂—天涯人未归，飘然江海上。客心蓬任风，归路萍随浪。青云少知己，白日多罹谤。著书见穷愁，倚门知肮脏。皇皇干名禄，戚戚足羞让。岂特为身谋，所怀慰亲望。昔人在困踬，宁复论得丧。吾徒抱道义，岂不保趣向。勉希一箪贤，无慕千乘相。卷舒各有时，出处当自谅。《西王母命侍女田四妃答歌》清代·姚燮—桂实如桐子，捣为琼斛浆。渗漏不及勺，九天皆闻香。群生本无寿，性亦风烛光。而复情蔽之，谓存实已亡。鍊神出三劫，素发始重苍。苍颜且重素，不假铅与黄。拾佩光碧楼，秋兰紫无霜。皓采缠琅玕，远视疑虹芒。上道齐化游，礼法宁待防。夹轮絷两龙，飞辇朝玉皇。《雪》宋代·方一夔—北帝宫中亿万姝，天花散尽满天衢。蓬山宫阙白禽兽，秦地山河银雁凫。寒耸吟肩呵滴砚，春回醉颊宴开炉。梅花半树南枝早，梦绕孤山访老逋。《喜雨》元代·唐桂芳—畎亩冬将尽，屯膏两月过。焦心愁太甚，到耳喜偏多。占毕言犹在，为霖事若何。草堂无客到，不觉自长歌。《画丫兰》明代·陆治—玉戟棱棱应节分，枝枝柔玉纫香云。凝妆拟待三更月，露染生绡六幅裙。《过赠二白堂主人》明代·何巩道—水篱残艳落秋蕖，瑟瑟孤烟竹屋疏。多难平原非旧业，太平宗伯有遗书。药栏引蔓藏红鸟，钓舸吹箫跳白鱼。莫怪频来寻美酒，门前深柳可停车。《减兰 六二年五一节》近代·丁宁—白驹过隙，廿载蟫从双鬓雪。以馆为家，不为莼鲈起叹嗟。书城蹀躞，愿竭平生光与热。学海无涯，笑看春风放百花。《送李伯承四首 其三》明代·欧大任—良会不可常，杂英满瑶席。四座蔼冠簪，夫君独迁谪。伊余承末交，绸缪暂昕夕。未罄欢豫悰，遽惨关山色。关山去何之，繁忧未能醳。挥袂自此分，居人转悽恻。《峡中舟夜》清代·王士桢—酒残香烬暮江深，遥夜孤舟枫树林。三峡流泉争送客，不须更听七弦琴。《病中杂兴》宋代·高登—口腹相煎亦可羞，饥来欲食饱还忧。一编地下我无用，须学留侯辟谷不。《鹧鸪天 其四 采莲曲》宋代·丘崇—两两维舟近柳堤。菱歌迤逦过前溪。曲中自诉衷肠事，岸上行人那得知。金齿屐，翠云篦。女萝为带蕙为衣。惜花贪折归时晚，急桨相呼入翠微。《共戏乐·隋代》佚名—齐世方昌书轨同。万宇献乐列国风。《岁暮杂感十首》清代·曾国藩—拟学坡公馈岁诗，花笺何处寄相思？阳和未老貂先敝，暖气初回鸟竟知。游子情怀随地远，天家雨露及时施。小儒莫献升平颂，幸傍龙楼睹上仪。《八声甘州》近代·汪精卫—才轻雷送雨便萧然，晚凉满人间。看疏林风澹，平原暝合，远水烟涵。是处鸣鸠相和，底事语关关。罨画西山里，蓑袂人闲。梦里游踪曾记，试临流照影，绿上眉弯。笑遥岑沈醉，依约亸云鬟。轻飔微飐枝头露，似桃波靧面欲生寒。归来后，一钩新月，初上阑干。《舟至衡阳入茶陵》宋代·曾丰—来怯南中气候偏，归乘不热不寒天。口防湘湿未安食，身忌粤岚犹择眠。山不相高谷水过，天能自不与江连。到前却入江西路，耳目相谙性可便。《漉酒巾》明代·陈献章—取彼头上巾，漉酒无乃卑。但求当日醉，不管后生疑。衷情万里隔，志士千古期。无人知此意，只有东林师。《白檀河过马》清代·陈兆仑—檀州河水如奔雷，千山瀑涨争盘回。方舟渡人不渡马，人马竞渡声喧豗。佽飞射士逐凫藻，羽林骁骑鞭龙媒。投空撇波一以去，嗟呀万辈河之隈。善马神閒翘足待，驽马气夺低头催。常马辟易不计里，骄马偃蹇频来回。圉人或不谙马性，愿公无渡少徘徊。沙头赤立者谁子，塞下勇健伊为魁。自言百钱过两马，青铜吾宝金如灰。解鞍付与蹇共眇，双挽尾鬣相排推。口濆瀺灂巨鱼避，足蹴霜雪洪涛开。六尺无从辨腹脊，双尖未没时騀嵬。有如流沙自天产，贰师拔剑驱衔枚。又如牛渚自地出，神人执策左把麾。移时爬沙作蟾步，倏尔腾上辞沿洄。我马经危犹股慄，何渠作气殊未衰。同人三两并视此，一笑便欲倾金罍。洪钧铸物各有用，蠢愚何必非良材。马倚此人如良造，我倚此马犹舆台。大川何嫌径利涉，人马相得无相猜。《和南塘叔赏芙蓉韵》宋代·马廷鸾—自携败册小窗开，三十头颅四十来。閒日诗书真足味，薰天富贵只飞灰。怜渠每吸醋三斗，输我清余水一盃。何似山翁醉花下，安排笾豆洗樽罍。《书感》宋代·刘克庄—髧髦驰逐少年场，晚向深山学老庄。名以马牛犹不校，嘲为豚犬极何妨。性疏熟客来难记，意懒生书读易忘。却笑痴人误标榜，贤愚千古共茫茫。《见逐参方僧禁约戏成一绝》明代·王世贞—约束飞来峰去后，便驱天竺旧胡神。阎浮未有三生籍，若个人非行脚人。《清平乐》宋代·贾逋—薰梅染柳。借得东君手。柳色梅香到樽前，摅写才华八斗。《积潦简友人》宋代·陈必复—暝锁层阴重，霾深失远峦。积流上篱落，飞影度栏干。石发梳风瘦，垣衣护雨寒。深怀裹饭去，终愧往来难。《题墨竹赠贡士邹观 其四》明代·金幼孜—夜雨翻龙箨，春风长凤梢。伫看清庙荐，美韵协笙匏。《憩弘慈寺空上人房》明代·王世贞—下马叩空门，逢僧礼白云。为心一萧散，别路自尘氛。犬避昙花席，鼯餐贝叶文。大都论佛性，难作有无分。《寿许狷叟八十》近代·陈三立—世乱阨斯文，八儒晦光采。栖遯偶皂帽，吟落尾闾海。扶筇犹获归，湖山俨相待。葑堤桂坞间，婆娑一老在。依依朋旧尊，飞唾接欸乃。元气湿古怀，观生手承颏。余挂牛刀梦，畏垒祝未改。《送穆令公入觐二首 其二》明代·卢龙云—五凤祥云拥，双凫瑞色浮。玺书辉紫殿，锦服照黄州。郡国谁高第，关山自壮游。重来念竹马，莫恋梓乡留。《菩萨蛮二首 其二》清代·徐廷模—晓妆浓抹遭花妒，花残剩有相思树。莫自卷帘看，妨他玉指寒。鸳鸯金缕绣，幅幅罗裙皱。约略步生莲，香尘到处怜。《御沟水》唐代·无可—鉴禁疏云数道开，垂风岸柳拂青苔。《贺新郎 归舟读秋水轩倡和词赓元韵》清代·石洢—旅恨愁飙卷。看当今、词人红豆，将愁俱遣。雨过芳洲红湿好，疑是墨花犹泫。真不负、霜蚕银茧。羡杀骊珠争攫处，料当场、肯让才华浅。斑管搦，一时展。人生岂必封侯显。但挥毫、千军横扫，词圆诗匾。俗眼蚩蚩谁爱惜，一似蜀中黄犬。雕虫技、如何能免？满眼珠玑心醉矣，解钱刀、快把新篘典。吟咏罢，烛初剪。《百年歌》魏晋·陆机—五十时。荷旄仗节镇邦家。鼓钟嘈囋赵女歌。罗衣綷粲金翠华。言笑雅舞相经过。清酒将炙奈乐何。酒将炙奈乐何。《永明乐》明代·王世贞—玉烛调五夜，金轮驭八方。合唱永明乐，嵩呼应神皇。《寄崔惟正》明代·张宁—瘴海风烟息，江关别意长。思亲愁未了，忧国意难忘。一将城东壁，孤军历异乡。功名当此际，慎莫厌风霜。《元日灵台官以初四日己酉时享遂以岁除日受誓于中书乃免朝贺纪诗八韵》元代·张翥—清庙当春享，彤庭放早朝。扈鸣更历正，龙集转寅杓。瑞日开黄道，卿云映绛霄。八方周象译，九奏舜箫韶。炉暖香生术，杯红酒泛椒。新符郁垒换，候琯女夷调。有待宽书下，行看战甲销。衰年今可隐，归老故山樵。《鹊桥仙》清代·顾贞立—湘帘未卷，沉烟浓注，乍展芙蓉玉镜。小笺云粉满妆台，又制就、鬘花新咏。嫩凉初透，停杯问月，碧海青天难并。分明一幅绮窗图，谁解得、此时佳景。《远游十首》宋代·韩元吉—昆仑九万里，磅礴天地根。其下有玄圃，兹惟众仙门。翩然两白鹤，道我前飞翻。问津牵牛星，濯足洪河源。九关幸方辟，乘之游紫垣。《前槛十二韵》宋代·杨亿—前槛琼钩挂，深房斗帐褰。梨花飞白雪，蕙草吐青烟。彩凤依珠树，神龙护玉莲。惊禽时格磔，戏蝶自翩翾。度繡金针澀，迷钩画蠟煎。怨眉颦翠羽，危涕迸朱弦。远信三年字，空庭尺五天。行云愁梦彻，初日妬妆妍。织为回文乱，鬟非堕马偏。风车来未定，月杵望长悬。宝鑑肠空断，银潢眼欲穿。曾波自东注，微意若为传。《丁酉上元》宋代·陆游—鼓吹连天沸五门，灯山万炬动黄昏。美人与月正同色，客子折梅空断魂。宝马暗尘思辇路，钓船孤火梦江村。古来漫道新知乐，此意何由可共论。《自叹 其三》明代·金幼孜—昔贤以文名，我自愧作者。古道不可复，谁谓知音寡。《续怀人诗 其十》清代·黄遵宪—曾观《菩萨处胎卷》，又访《那须国造碑》。直引蛇行横蟹足，而今安用此毛锥？《郭熙画图四咏 冬云密雪》宋代·曾丰—湖玉幻山浊界，羞将遮肉眼，清都赢得破天颜。公收点墨轻丸玫，燠馆凉台侑诗酒。肆观群有抱寒根，似我身心退闲后。《画鹤》宋代·刘攽—置此怜神骏，三年故不飞。轩车宁假宠，野客会忘机。燕雀那相笑，凫鹥直自肥。蓬莱千万里，正想玉为衣。《台湾近咏十首呈巡使黄玉圃先生 其四》清代·蓝鼎元—闽学追鲁邹，东宁昧如障。当为延名儒，来兹开绛帐。俾知道在迩，尊君与亲上。子孝及父慈，友恭更廉让。从兹果力行，诱掖端趋向。其次论文章，经史为酝酿。古作秦汉前，八家当醯酱。制义本儒先，理明气欲王。洗伐去皮毛，大雅是宗匠。此地文风靡，起衰亦所望。《寄谢师直》宋代·梅尧臣—忆同仲春月，冒雨过穰亭。聊酌山酒别，独吟夜灯青。明朝上岭路，群岫张云屏。忽入川谷秀，固非平生经。绿竹间红萼，紫藤垂千扃。春塘水决决，野老发星星。田父相与至，里言尚可听。始闻丹砂岑，遂识五垅形。傍瞻禹汤迹，竞信庙貌灵。邀我陟巉巉，宿雾方冥冥。暗沾衣裘湿，时袭草木馨。栋宇敞绝顶，牲酒列幽亭。竹杯占祸福，巫锦醉一咛。日晏别云外，月出至近垧。仆夫疲不进，鞭策无暂停。我马忽颠坠，君心同鶺鴒。再驾体无伤，扣关烛已荧。自兹期莫逆，未契心所铭。匆匆操行袂，泛泛如水萍。今来各一方，安得且醉醒。《崇德阁下答诸公不语禅》宋代·邵雍—浩浩长空走日轮，何烦苦苦辩根尘。鹏程万里非由驾。鹤筭三千别有春。铅锡点金终属假，丹青画马妄求真。请观风急天寒夜，谁是当门定脚人。《王书记以近诗三篇相示各摭其意以诗赓之 其三 呈景仁》宋代·司马光—剑山中断融为川，清江双流郁回旋。沟塍阡陌粲如绣，香粳紫芋皆良田。地灵物秀气淑美，由来衮衮生英贤。朝家文明所及远，于今台阁尤蝉联。猎缨鸣佩走声望，出入金马如云烟。奈何应辰独壈坎，华发未得离宾筵。玙璠悬黎已为宝，结绿岂得偏弃捐。愿君弹冠自重惜，邑人行诵子虚篇。《车盛懿墨足歌辛卯阳月丙子夜，车帝麟作书满厅，女盛懿方二龄，往来践之，天成墨足一图，为作短歌记之》当代·秦鸿—步其左，发燧火。步其右，布星宿。跬步足天真，造化相与亲。日光泻，腾野马。步云烟，步青天，足下朵朵莲。《哭梁公实十首 其九》明代·宗臣—汉省空题柱，文园早闭关。生难看白发，死岂负青山。天柱浮云色，茫茫去不还。肯思黄石侣，万一到人间。《水退小园散步时垂替感赋》宋代·董嗣杲—移来菊本已成丛，潦退园篱失笑空。梦蝶自应知境幻，问牛谁谓可年丰。渺茫天地浮秋水，寂压溪山截暮虹。蛩咽莫禁莎砌湿，万愁愁付酒杯中。《山中秋兴》宋代·沈说—山户少曾扃，居贫易得清。秋衣和月卧，溪茗杂云烹。学字书红叶，看骚些落英。从他头早白，心事本和平。《积食不消化诀》宋代·贾似道—积食不化甚堪嗟，水畔红虫是可佳。研细任君分两处，喂毕鬭胜是谁家。《过新城院》宋代·张商英—昔读旴川集，尝闻泰伯贤。新城文刻在，往事野僧传。气格终惊俗，光芒合贯天。田翁不知价，只得十千钱。《哭张心谷士驹三首 其三》清代·黄遵宪—一队同游少年辈，两年零落九原多。频频泪到心头滴，便恐明朝两鬓皤。《失剌斡耳朵 其四》元代·乃贤—上林宫阙净朝晖，宿雨清尘暑气微。玉斧照廊红日近，霓旌夹仗彩霞飞。锦翎山雉攒游骑，金翅云鹏织赐衣。宴罢天阶呼秉烛，千官争送翠华归。《史记三十六首 其二十九 周亚夫》明代·郑学醇—羽书朝奏未央宫，大将兵屯细柳东。阃外不闻天子诏，六飞先驻壁门中。《歌风台送刘克让先生之沛县邑庠》明代·王汝玉—高台峥嵘凌空开，下瞰丰沛何雄哉。群山蜿蜒起东北，猛势飞度青徐来。芒砀前临如却据，行人犹指龙潜处。只今龙去三千霜，汉家事业烟苍苍。山东日落海天阔，大风自起云飞扬。沛中故迹今如此，惟有高台未倾圮。送君去兮空浩歌，江南三月春色过。姑苏台前一杯酒，落花漫漫芳草多。渡江水远山嵯峨，它时相思情奈何。情奈何，将焉歇，君当忆我姑苏之夕阳，我当望君歌风之明月。缄书共达长淮流，两地因之慰离别。《张提学寄先师文正公新集至代简为荅》明代·邵宝—遗书新刻自徽州，千里缄来百拜收。自是叔孙知不朽，未应巢父得长留。秘藏不作山中计，重购还供海外求。青眼独看张侍御，瓣香今有古风流。《游烂柯山四首 其三》唐代·李深—羽客无姓名，仙棋但闻见。行看负薪客，坐使桑田变。怀古正怡然，前山早莺啭。《题画》宋代·郭秉哲—萧萧风雨声，一夜入修竹。中有贵世人，归云掩茅屋。《八六子 其二 叠前韵寄遐翁》清代·吴湖帆—对青镫。晚烟寒月，茕茕冷淡无情。忆雾帐、沈香一缕，药炉愁绪千般，梦回又零。天教无用书生。艳说莺啼燕语，危言虺走蛇惊。问甚处、能消太平离乱，雨丝云梦，总成泡影，徒嗟历历兴亡旧事，纷纷缰锁閒事争。且门扃。休论是非醉醒。《斋居杂兴六首 其五》明代·刘溥—诗客每相过，书斋常不扃。雨生枯木菌，风约小池萍。得兴翻琴谱，乘闲刻砚铭。近来耽野趣，频到水西亭。《过清平次韵二首 其二》明代·王缜—驱驰一月似长年，信是西南到极边。细雨狂风常作恶，高山流水亦茫然。耳闻宿将能擒虎，眼见苗夷学种田。自是清平平地乐，满城歌吹乐尧天。《读苏武李陵司马迁传》宋代·华岳—白旄持节使单于，万里风烟十载余。柳毅不行沙漠路，却凭归雁为传书。《大姑鞋山》明代·湛若水—两姑皆是中流柱，铁作肝肠石化身。大姑不知何处去？独遗只履示凡人。《寄题朱元晦武夷精舍十二咏精舍》宋代·杨万里—忆我南溪北，千岩万岳亭。妒渠紫阳叟，詑杀一峰青。《寄许伯玉》明代·陈恭尹—文章先代是宗工，君有无双国士风。百战功多沧海外，一官身老岭云东。越庭诗礼皆能学，爱客壶觞不说穷。凤峤松阴石湖月，至今人想许中戎。《代人挽歌三首 其一》清代·曹家达—岧岧白杨树，上有悲风鸣。夕阳下衰草，荒陇亦已平。送君出城郭，怆恍难为情。朝辞亲旧去，夕与野土并。鬼车中夜嗥，天高月复明。漠漠林烟霏，涓涓野水清。贤达信难免，念此心骨惊。几见陈死人，复得还家行。古今迭相送，生存空负名。《春秋战国门。百里奚》唐代·周昙—船骥由来是股肱，在虞虞灭在秦兴。《和龙直夫秘校细雨 其二》宋代·释道潜—薄雾兼寒雨，凌晨霭未分。细宜池上见，清爱竹边闻。斗帐侵兰梦，虚棂逼蕙薰。晚来欣小霁，钩箔见疏云。《四字令 碧梧深处》清代·萧恒贞—桐花昼香。桐阴夕凉。一钩月上长廊。照双栖凤凰。兰檠翠釭。瑶琴锦囊。听它暗叶吟商。话秋宵漏长。《石钟寺》宋代·黄彦平—秀发九华晴景，摧颓五老苍颜。暮雨朝云佳处，小姑依约烟鬟。《六月二十七日早朝奏孟秋时享》明代·金幼孜—孟秋届时享，太常严斋沐。圣主秉深诚，诘旦兴犹夙。高阙䴡繁星，彤墀散明烛。百寮谨祀事，祗命咸属属。所期荅神庥，庶以臻福禄。《促织吟 其二》明代·陈约—促织何唧唧，我闻妇言重于悒。叹生不逢尧舜时，天下干戈未休息。且无八百桑，又无二顷田。江湖事笔砚，卒岁衣裳穿。促织有灵性，促织聆我言。江天木落秋无边，胡为夜夜啼我前。不闻民间征输急星火，里胥鞭笞泪盈把。《题杨大年集后》宋代·张方平—天上灵仙谪，人间秀气涵。朱弦清庙瑟，美干豫章楠。富艳三千牍，从容八十函。典纯追古昔，雅正合周南。温粹琼瑶润，滋醲稼穑甘。微中缄海蚌，巧处吐春蚕。璀璨龙宫出，精深虎穴探。机衡成臲尯，嵩洛入烟岚。寂忍修禅智，虚柔慕史聃。骥辕曾未骋，鸾驭不停骖。岩庙登何数，承明入独三。可怜经济意，旧客记高谈。《申园席上口占》宋代·韦骧—凉秋池馆燕閒身，密席荣驩主与宾。白日神仙分两榜，青云兄弟占三人。东篱潇洒黄花好，北海风流渌酒醇。投辖更须防壤坐，夜深共醉月精神。《再和赵正之都运观水战三首 其一》宋代·李纲—戈船列阵楚江滨，世事何尝不在人。鹢首冲风开雪浪，甲光向日动金鳞。烟霄易觉壶中晚，谈笑潜回席上春。更辱佳篇与褒饰，主人深有愧西宾。《雪夜邦相过斋中小集四首 其一》明代·胡应麟—寂寞幽人卧，追寻茂宰贤。飞觞临夜雪，把袂坐高天。剡曲三更棹，梁台万古筵。异时吾党事，兰水定谁传。《生查子》宋代·毛滂—钗上燕犹寒，胜里红偏小。恰有尔多春，不许群花笑。《次漕庾两使者绝句韵六首》宋代·刘克庄—廉使端如秤样平，行台非以刻为明。未论汉吏摇山力，且听尧民击壤声。《高寿得直字》明代·张弼—三山梧竹长春色，一双凤凰同宿食。锦巢栖稳懒高飞，漫看烂尽南山石。千年一度联翩游，九霄有路如龙直。《初秋杂兴三首 其一》宋代·方一夔—利欲驱人看罢休，人间岁月不停留。别愁万里沧江水，归梦五更黄叶秋。贮腹谩誇李书簏，烂肠难拟董糟丘。老怀抑塞无人会，徙倚西风百尺楼。《奉和太府韦卿阁老左藏库中假山之作》唐代·权德舆—春山仙掌百花开，九棘腰金有上才。忽向庭中摹峻极，《和乐天闲园独赏八韵前以蜂鹤拙句寄呈…小巧以取大咍》唐代·刘禹锡—永日无人事，芳园任兴行。陶庐树可爱，潘宅雨新晴。《忆秦娥》清代·汪东—圆仍缺。无情最是楼头月。楼头月。照人欢聚，照人离别。关山不禁魂飞越。梦中倘有归时节。归时节。一年花事，数声鶗鴂。《次韵钱唐怀古四首 其二》元代·杨载—斜界钩陈通大道，中分魏阙对层峦。云生殿上金炉暗，露下庭前玉井寒。江汉飞龙俄窅窅，沧溟泛鹢竟漫漫。中天会合宁非数，坐见苍生奠枕安。《城南春望二首 其一》清代·曹家达—清明已过重三近，无限春光灿若霞。风雨城南芳树远，不辞亲折谢桃花。《庐陵客馆雨霁登楼言怀寄友》宋代·严羽—终日坐汾淟，邈然无少欣。登楼一周览，始见万山群。微雨洗残暑，青天卷浮云。襟怀两廓落，朗若见夫君。见君君何在，顾影还独笑。吏非金门游，隐异沧浪调。江明秋月白，山空夜猿啸。徒事百卷文，未返一竿钓。留滞岂胜愁，非君谁与谋。水寒终赴海，雁远暂宾秋。举世不可语，犹当傲巢由。赠君三尺剑，永驾五湖舟。《松下》明代·吴与弼—倦来更向山中憩，满径松阴白昼长。藉地不知孤坐久，遗编又诵两三行。《西山碧云寺》清代·李宣龚—衰病能来独倚阑，寺门一步一盘桓。松声自养山中静，石气难消雪后寒。断塔仰空犹射日，古泉入定不生湍。翠微佳处知多少，留与回车取次看。《送李太博知梓州郪县》宋代·刘攽—亦有飞凫舄，那知蜀道难。峡山从剑尽，江水向浯宽。近邑输盐井，连城接锦官。清风足富俗，唯寄七弦弹。《道见饥民扫拾草子》明代·赵完璧—渺渺荒原雪欲残，穷民无计扫凝寒。置锥无地周田坏，潦水滔天舜帝难。囷簏已空犹菜色，簸扬何日足饥餐。散金不解书生策，徒向陈红发浩叹。《旅泊遇郡中叛乱示同志》唐代·杜荀鹤—握手相看谁敢言，军家刀剑在腰边。徧收宝货无藏处，乱杀平人不怕天。古寺拆为修寨木，荒坟开作甃城砖。郡侯逐出浑闲事，正是銮舆幸蜀年。《和子山种花》宋代·文同—新自泾州趁雨移，便开繁萼拥芳枝。红霞照地清香起，似到玄都观里时。《八归 其一 庚辰七夕，与卫立礼同用此调》元代·邵亨贞—凉欺羽扇，风生蕲竹，秋意渐满院落。商声又过梧桐井，还误剖瓜佳会，泛槎仙约。谩忆中庭儿女夜，几笑语、花楼欢乐。尚认得、织女桥边，半是旧乌鹤。何事明河影下，佳期如许，暗抱一襟离索。箭壶催梦，枕屏移恨，是青春行客。对良宵感旧，鬓发萧萧叹潘岳。阑干迥、翠帘休卷，待到更深，啼螀声又作。《山房首夏》宋代·周密—花过园池日渐长，嫩阴青子荫苔墙。四檐笋戟排庭绿，一亩荷簪发野芳。熟选已无青紫梦，命骚犹爱简编香。恶圆用拙从吾好，傲懒从人笑漫郎。《时燕堂》宋代·杨蟠—吏隐盂城九十旬，丰年日日是佳辰。赋成席上犹飞雪，歌动梁间已落尘。此地谁为爱酒伴，他时傥忆种花人。五坛芍药齐教放，何处扬州更觅春。《李宣叔秘丞遗川牋及粉纸二轴》宋代·梅尧臣—蜀人捣玉屑，楚客调金粉。制牋君有赠，草疏我无蕴。宜书杨雄辞，莫写屈原愤。谁识此意微，曾非事摇吻。《归台州舟过乱礁洋》近代·王葆桢—西风簸起海波黄，消息微禽托渺茫。残堞悲笳昌国卫，扁舟落日乱礁洋。一身似粟藏无地，群盗如毛念故乡。浩劫不应亲眼见，少闻父老说洪杨。《梦游庐山歌》明代·胡奎—我有紫霞想，梦游匡庐峰。仙人凌绝顶，手掉金芙蓉。芙蓉亭亭九天上，叠嶂腾腾涌波浪。五色云中白鹿鸣，三更海底金鸡唱。悬崖瀑布从天来，匹练倒界青天开。高人似是陆脩静，邀我石磴行莓苔。九江秀色可揽结，欲跨长鲸捉明月。望断蓬莱青鸟书，琪花落尽无人折。飞身上挹香炉烟，坐我九叠屏风前。翻然拜手招五老，一笑彷佛三千年。松风泠泠吹梦觉，鹤背高寒露花落。早知此境隔尘凡，只合栖神向丘壑。何人写此江上山，云山与我心俱閒。明当会碾飙轮去，长谢时人竟不还。《大王峰》宋代·陈普—统摄群峰占水湄，长如翼德断桥时。恶声联断仙灵耳，赤帻空汗百世师。《晚春初夏八首》宋代·张耒—吹尽成蹊桃李尘，兔葵燕麦一番新。只应解箨抽青玉，霜节棱棱尚可人。《次韵和石末公春日感怀》明代·刘基—下泽潢潦集，幽林光景迟。羁禽有哀响，槁叶无丰姿。粱稊不同亩，世事久当遗。便欲驾扁舟，泛彼湖上漪。慨怀祈招赋，怆恻感遐思。流光逐飘风，去若六马驰。干戈尚杂遝，举目多可悲。步登西城楼，还望东城陴。近悼舂陵吟，远伤鸿雁诗。未能已怨怒，矧暇防笑嗤。赖有贤大夫，直道人不欺。相期各努力，共济艰难时。《和李峤杂咏诗百二十首韵 其二十九 经》清代·弘历—尼父删修后，洪源万古明。鄙称陈迹在，法著素王成。漫笑边生笥，还轻韦氏籯。所希鸿教焕，棫朴育贤英。《汀州哭崔惟正》明代·张宁—别来三月叹蹉跎，落日惊看逝水波。清泪欲乾还自落，羁愁未遣又添多。英雄有死嗟谁在，欢会无期奈老何。十五年前旧游事，不胜哀戚动邻歌。《三穷图为周弓冈中丞题 其一 青年守节》明代·王立道—妾心何事九秋霜，肯为轻尘弱草伤。死可复生生不愧，悠悠千载两共姜。《悟道诗》宋代·某尼—尽日寻春不见春，芒鞋踏遍陇头云。归来笑拈梅花嗅，春在枝头已十分。《送冯中允使蜀》唐代·徐铉—莫笑皤然一病翁，百年交分两家同。今朝倒上尸下徒}迎王粲，旧日清谈赏阿戎。玉垒无辞轺传送，金闺初喜姓名通。青城山下逢仙客，为说心丹未辍功。《耆英会 其一》明代·李廷美—四人三百一十岁，昔日同年今日会。少宰堂中张绮筵，风光迥出尘埃外。两两歌童宫样妆，明眸皓齿声相配。美酒香茶雨露清，奇花异卉烟霞蔼。座中有客称病夫，阔论高谈恣忘愧。醉来环坐空庭中，碧天为幕云为盖。侍童初进玉脂酥，宰夫复荐金鳞脍。共言游乐终此宵，莫向樽前嗟老大。君不见裴度投老归东都，堂开绿野名犹在。又不见疏广还家乐赐金，只忧孙子生骄怠。何如留此方寸田，不种桑麻惟种艾。《浣溪沙四首 其三》当代·叶嘉莹—漠漠京华十丈尘，浮生常是感离群，眼前谁是意中人。新柳染成江岸绿，燕刍老尽画梁春，等闲情事亦消魂。《牧》明代·李江—倒骑牛背日晴晖，撩弄清风过垄时。蓑笠萧条随野乐，梅花嘹喨倚云吹。桃林千队还须我，秦国五羊更有谁。莫道有人不知子，有人知子子何为。《感皇恩（重到临安）》宋代·曾觌—依旧惜春心，花枝常好。只恐尊前被花笑。少年青鬓，耐得几番重到。旧欢重记省，如天杳。《五郊乐章。肃和》唐代·魏徵—律周玉琯，星回金度。次极阳乌，纪穷阴兔。《刘公瑞閒居六咏 其一 春陇耕云》明代·张宁—漠漠阴云满太空，自驱黄犊事春农。疏狂更喜儿童长，衰薄应须畎亩功。水色微茫春雨后，歌声迢递夕阳中。麻衣短褐浑相似，举世无人识卧龙。《过安南西贡有感 其一》清代·黄遵宪—沧海归来伏著书，平生豪气未全除。仰看跕跕飞鸢堕，转亿乡人下泽车。《丙戌除岁》明代·黄衷—鄂渚俄惊岁再除，江天雪霁日光舒。吏封台印裁红楮，童理官资振素书。忆弟自从逢雁后，分年应在听鸡初。然松烧纸曾同俗，谁道迂人世事疏。《​莫愁行赠宜之》当代·黄万里—宜之宜之且莫愁，听我放歌解君忧。​五十知非古常有，立言补过更何尤？君不能南越请缨羁美帝，宿功空忆老骅骝！又不能彤庭献策遏苏修，枉响雷同岂远猷？幸有唐尧在，低头学未休。不应狂自圣，傲岸笑公侯。鸣狗董龙蝇点玉，丛轻折轴羽沉舟。孔丘柳蹠皆麈土，大隐无成中隐求。愚者逞豪智者卷，儒冠烧却脱缧囚。闭关错莫长吁叹，最是伤神孤独幽。救济苍生终有日，松云高卧气还遒。纵然散发江湖去，留得丹心照故邱。《和季弟韵二十首》宋代·刘克庄—蠡管安能测混茫，楚狂敢道国人狂。似闻函谷逐秦客，恰见初筵笑郭郎。壮志不如乘下泽，微辞何足讽高唐。入山未即无邻伴，书室旁边著鹤房。《南屏雨》元代·祖铭—五月雨声连六月，南屏云气拥柴扉。林峦有穴山精出，岩谷无人石燕飞。诗句偶从行处得，家乡多在梦中归。晓来杖策湖头去，春水溶溶没钓矶。《摄山》清代·顾炎武—徵君旧宅此山中，山馆孱颜往迹空。药径春添千嶂雨，松厓夜起六朝风。忘情鱼鸟天机合，适意川岩物象同。一入篱门人世别，几人能不拜萧公。《题画》宋代·释文珦—浅水与平沙，烟光尽相接。鸟立折茄茎，蟹上枯荷叶。《题张真人画为项御史赋》明代·王洪—耆山何苍然，楼台凌青天。门前清溪水，遥与蓬壶连。日上璚树绿，春入丹葩妍。双鸟鸣其间，华采一何鲜。东风送馀音，惊起幽窗眠。却誇韩众鹿，飞度三山颠。手翳夫容枝，玉清会群仙。瑶阶献金箓，丹廷传璚筵。缅怀紫霞想，飘若云之旋。玉童四五人，吹笙间鸣弦。风扫花下石，月照松间泉。有客天上来，袖拂金坛烟。素与轩裳契，而结云霞缘。赠之五采图，重以丹丘言。舒卷虽异迹，玄同已忘筌。伊我拾紫芝，曾往瀛洲边。手种绿玉树，别来几何年。应知碧桃花，开遍东窗前。赤松未辟谷，青云期济川。且为谢青鸟，一寄瑶花篇。《夜饮以白糖嚼梅花》宋代·杨万里—剪雪作梅只堪嗅，点蜜如霜新可口。一花自可咽一杯，嚼尽寒花几杯酒。先生清贫似饥蚊，馋涎流到瘦胫根。赣江压糖白於玉，好伴梅花聊当囱。《题子陵钓台》宋代·孙沔—中兴曾作故人看，抗节唯怜七里滩。枯枿卧沙疑野艇，丛篁生岸忆长竿。天边旧迹星辰动，江上馀基水石寒。应笑渭滨周吕望，白头因猎从和銮。《贡举人谒先师闻雅乐》唐代·王起—蔼蔼观光士，来同鹄鹭群。鞠躬遗像在，稽首雅歌闻。《山居和韵八首》明代·陈勋—山翁病起坐蓬茅，药杵残香课仆敲。浊酒醉因逢旧伴，奇书快似得新交。旋移细竹过南涧，约看寒梅到北郊。垂老身心无一事，生涯聊尔不须嘲。¤《念奴娇十一首 其一》清代·史承谦—浮搓难渡，盼迢迢一水，依然天末。一自秋来风浪稳，不信银河空阔。调黛星前，持箫月底，曾把相思说。夜阑清露，莫教吹上纤葛。容易人去瑶台，幽欢辜负，依旧肠千结。雨隔云疏频怅望，应是深盟虚设。红藕香残，黄花寒到，节候惊离别。寄声乌鹊桥成，休遣轻拆。《云谷寺写生画题》未知·刘海粟—黄岳雄姿振千古，百年九度此登临，目空云海千层浪，耳熟松风万古音。（以上作于1982年8月）《正蒙主文教授大著宠示佳章辄继严韵仰酬盛意》宋代·度正—学禁初行好断魂，中庸大学委尘昏。如今天子都除却，正学何忧更屈伸。《释奠先师礼成述事》清代·弘历—莅止重瞻礼器遗，翕如既备协金丝。星霜倏隔八年序，日月同昭万载师。芹藻献功皇祖述，宫墙焕道素王垂。可封比户吾恒愿，教养均关恧自知。《玉华洞》清代·周茂源—寻山玉洞幽，缥缈上飞楼。冷翠常疑雨，空岩总似秋。石坛延鹤驾，云海望麟洲。款段依乡井，真嗤马少游。《癸丑北游诗五十首选二十四 其七》清代·杨圻—西极羌笳动，驱兵万仞山。交河春色远，浩荡唱刀环。塞上军机疾，宫中庙算娴。班师三万里，大雪满阳关。《舟中望庐山》元代·王翰—宫亭风静镜光平，回望匡庐翠霭凝。宝剑插天青玉立，香炉照日紫烟升。侵云鸟道还通谷，隔水僧房秖见灯。拟向中峰看瀑布，生憎高岫白云兴。《代景大夫舟自五屯所至永安州之作 其八》明代·屈大均—竹间三尺水，花下一人船。竹密难通月，花明不受烟。家家红树里，一一翠屏前。篙响云中落，鱼惊入稻田。《赠医士郜士清》明代·胡奎—丹井西头山泽癯，平生爱读轩辕书。石田有芝养白鹤，琐闼无佩悬金鱼。前年别我朝天去，药笼参苓随所寓。归来卜筑两山间，绕屋杏花春满树。木兰之楫沙棠舟，市上孰知韩伯休。一水相望五十里，峡云江树思悠悠。《艮岳百咏 踯躅岿》宋代·李质—春风晓日乱晴霞，艳艳初开一岿花。疑是仙琴红玉轸，醉归遗在紫皇家。《绕佛阁 为李武曾题长斋绣佛图小像》清代·陈维崧—冷笺雪砑，纤腻滑笏，恰称烘写。偷玩閒把。有人认是，年时瘦司马。俊游都雅。帽影蘸粉，衫缕沾麝。蛮雨啼鹧。略记小驿，奢香醉题帕。旧事一弹指，可惜花开多易谢。此后鬓丝，吴霜将暗惹。且料理心情，消向莲社。茜竿低亚。捧一轴迦文，绡带轻洒。傍风前、竛竮斜挂。《观劈石》宋代·韦骧—篮舆远冒西山色，宛转羊肠踏寒碧。岩涯深处屡腾声，何事晴云多霹雳。寻声迤逦过枯林，始见群工劈山石。斧斤锋刃奚足云，铁楔纵横乃为力。随文察理以段致，大或寻常小盈尺。心冥手应出自然，不啻庖丁操騞砉。问其勤苦将胡为，驱车运致希酬直。牛山濯濯罹采伐，萌蘖悄如无夜息。此山遭值甚牛山，攻击何年可终极。石顽人智其奈何，智巧反为天地贼。《贺新郎 秋日竹逸约同云臣红友渭文石亭看桂》清代·陈维崧—万斛凉云泻。买蜻蛉、烟潭容裔，晴秋潇洒。黄叶村中行不远，隐隐前山精舍。人已被、暗香萦惹。才见岩梅齐著粉，染西风、丛桂旋开也。流光驶，似奔马。舍舟缓服寻兰若。正霜檐、累累金粟，参差低亚。竹色泉光幽映极，携得一樽堪把。问此乐、何如仆射。忽见高茔延野烧，似赤龙、蹙踏山都赭。矫首看，莽惊诧。《游仰山寺》宋代·邹登龙—施地开金刹，神因结佛缘。怪松盘獭径，古木护龙渊。云裹春山乱，禽啼夜月圆。路遥归不得，好借上方眠。《南安早发》清代·陆葇—春山寂寂片帆轻，一路烟峦送客程。最是断肠听不得，杜鹃花里鹧鸪声。《夜雨口号》清代·弘历—夜雨频欣优泽多，颠风又虑妒滂沱。也知望岁心无足，自问经年乐几何。《偈一百二十首 其五十五》宋代·释怀深—动弦别曲，叶落知秋。隔墙见角，便知是牛。伶俐衲僧，才眨眼商量，已落第三筹。休休，不如无事挂心头。《九月一日晨起风物凄然不胜怀远之思作五首寄和父憨申并烦转致湖池二州也 其一》宋代·赵蕃—作别已半百，得书无二三。飘零各天外，摇落共江南。此去仍加远，相思转不堪。怀哉对床约，老矣折腰惭。《甲子七月二十日观刘巡抚发兵气势之盛因占丑虏有不足殄作此二律以揄扬之呈寅长诸君索和二首 其一》明代·苏葵—蜀乡原未识军容，此日方知有范公。在在旁观称得策，人人西去愿收功。甲光耀日惊飞鹬，剑气横秋断落虹。从此威声如霹雳，不愁狐鼠不潜踪。《野游有感乙丑》近代·宗远崖—人生难得老来闲，诗卷飘零不用删。缓缓长歌非当哭，萧萧独往只看山。行怜野竹寒犹翠，归念冥鸿去未还。过了南村回首望，双峰投影染溪湾。《梁殿一殿章招饮雨花洞即事》明代·陈恭尹—五峰处处有名区，最是君家似画图。已割山光来屋里，不妨楼外即城隅。香垂峭壁千花细，石透盘根老树孤。两世过从今几度，快听春鸟劝提壶。《赐游万岁山诗十首 其九》明代·杨荣—珍禽来异域，分赐出雕笼。禀质生尤异，能言类莫同。宴游逢盛世，恩眷自宸衷。感激应无极，怀思意不穷。《和弹筝人诗二首 其二》南北朝·萧绎—琼柱动金丝，秦声发赵曲。流徵含阳春，美手过如玉。《题渝江萧氏园亭 其二》宋代·戴复古—三径逐高低，旁通桃李蹊。凉台无六月，钓石俯双溪。醉欲眠花下，吟来过竹西。风流黄太史，古壁有留题。《寄陶工部》明代·徐渭—短剑在匣中，秋水莲花芒。芒色岂不好，终为人所防。所贵金玉资，含辉有馀光。谅哉工部君，璠瑜映明堂。熏风动九夏，鸣音来锵锵。至宝吐洪亮，不特华泽芳。沈思不能寐，揽衣视河梁。《乙丑十一月避乱大埔三河虚四首 其三》清代·黄遵宪—星斗无光夜色寒，一军惊拥将登坛。争功土聚沙中语，遇敌师从壁上观。谁敢倚公为砥柱，可怜报国只心肝。东南一局全输却，当局翻成袖手看。《偈颂一百零二首》宋代·释慧远—五四三二一，日向东畔出。照见洞庭湖，乌龟眼睛赤。天无门，地无壁。一阵任风射回，吹起两须无孔笛。《园侣》明代·孙传庭—园居谁是伴，鹿豕总堪群。绕槛皆予美，环池有此君。松阴邀鹤共，莲沼与鸥分。相对不相厌，朝霞共夕曛。《和昌黎秋怀诗四首 其一》明代·黄渊耀—迢迢芳园树，露叶晨薿薿。秋风䬃然至，摇落势难已。余怀正悱恻，蟋蟀偏入耳。展转夜未明，或卧或复起。仰视朝曦升，与此亦相似。一日不再晨，时驶安可恃。感叹千万端，沉忧惟一轨。何以见曩贤，一觞且欢喜。《浴日亭》清代·潘耒—孤亭临望尽重溟，天水相摩不断青。日跃半洋皆紫电，潮来大地一浮萍。鹏游世界原空阔，蜃吐楼台自杳冥。何必褰裳慕蓬岛，当知此地即珠庭。《夜坐》唐代·张说—怀哉四壁时，未有五都价。百金谁见许，斗酒难为贳。《杨柳枝词》宋代·释行海—渭水桥边送别时，马前折赠笛中吹。若教系得离情在，那管千丝又万丝。《盆梅倒植刳朽根作古怪僧复接杏花其上小诗吊》宋代·钱时—倒植盘梅已反常，无端更接杏花芳。东君可是能时样，姑射山人也艳妆。《寄同年怀安曹守二首》宋代·袁说友—慈恩犹记北山游，四十年间几别愁。岁晚天涯重握手，两翁齐白九分头。《禾中道上》清代·玄烨—两岸人家半种桑，雨中入望尽苍茫。民间本业惟农织，爱看山村共水乡。《行经张子房庙诗》南北朝·郑鲜之—七雄裂周纽，道尽鼎亦沦。长风晦昆溟，潜龙动泗滨。紫烟翼丹虬，灵媪悲素鳞。《满庭芳 咏和师叔辞世》元代·马钰—和公师叔，猛悟良缘。弃官纳印休权。远俗终南山下，庵盖茅椽。身披麻衣纸袄，乐清闲、笑傲林泉。怀美玉，便韬光隐迹，二十馀年。因甚山侗侍奉，遇风仙曾说，活底神仙。端的非常辞世，满室祥烟。经年忽然空里，便贻子、画钓诗篇。专诫我，莫教失见，休要夸玄。《送方韶父先辈游五湖》元代·杨载—萧萧垂素发，渺渺泛沧波。过眼江山好，离家日月多。诗名终不朽，世事复如何。一往五湖上，苍茫问钓蓑。《好事近（汤词）》宋代·黄庭坚—歌罢酒阑时，潇洒座中风色。主礼到君须尽，奈宾朋南北。《琴调相思引》清代·汪东—梦渡桑乾万马东。醒来刚打寺楼钟。西风几日，吹老菊花丛。渐觉灰心缘忍事，那须绉面始观空。吴钩匣影，分付酒杯中。《次韵李似之秋居杂咏十首 其五》宋代·李纲—禅悦知道腴，寂乐忘世喧。自从游宦来，常恐岁月捐。愿从善知识，超然同晤言。心清闻妙香，不必炉中烟。竹实自鸾凤，腐鼠从乌鸢。典籍亦可弃，鱼兔非蹄筌。《幽兰五首 其四》南北朝·鲍照—眇眇蛸挂网，漠漠蚕弄丝。空惭不自信，怯与君画期。《日本杂事诗 其一九○》清代·黄遵宪—回青纯白洁无尘，色比官哥稍薄匀。说是五郎亲手制，就中最爱爱莲人。《偈三首 其一》宋代·释子涓—一二三四五六七，七六五四三二一。循环逆顺数将来，数到未来无尽日。因七见一，见一亡七。踏破太虚空，铁牛也汗出。绝气息，无踪迹。《风入松 七夕》近代·夏承焘—长堤旧径断桥西。几度手同携。秋心欲共湖花说，问成莲、作藕何时。水底双星有语，这回为甚颦眉。人间嘉会夜迟迟。牛女可曾知。天公似慰人离别，转斜河、提早秋期。莫学文禽睡熟，披襟同受凉飔。《夏午槐阴》元代·尹廷高—影落苍苔冷未收，薰风交舞翠蟠虬。当天赤日不知暑，覆地绿阴长似秋。蚁梦半酣时正昼，蝉声四起境逾幽。昂霄耸壑生平志，愿展清阴庇九州。《效王仲至少监咏姚花用其韵四首》宋代·黄庭坚—映日低风整复斜，绿玉眉心黄袖遮。大梁城里虽罕见，心知不是牛家花。《秋日钱塘杂兴 其二》明代·释宗泐—处士梅花千树尽，苏公杨柳一株无。向来画舫今何处，落日西风野水湖。《道中即景》清代·邵自昌—振策春风道，香尘拂短袍。路分堤柳断，水浅石梁高。村犊依新草，山禽掠小桃。迎人芳意足，鞍背顿忘劳。《感旧》宋代·陆游—废陇荒陂俋俋耕，生无勋业死无名。衰颓日甚君休问，三十年前白发生。《首尾吟 其八十》宋代·邵雍—尧夫非是爱吟诗，诗是尧夫欢喜时。欢喜焉能便休得，语言须且略形之。胸中所有事既说，天下固无人致疑。更不防闲寻罅漏，尧夫非是爱吟诗。《次韵廓然送瑫上人》宋代·释德洪—营办胜缘真戏事，临平此偈亦逢场。妙无影迹如龙句，应笑痴人戽夜塘。《寒食后》元代·张弘范—家家钻火露新烟，花褪残红柳吐绵。底是游人肠断处，杏桃影里拆鞦韆。《雨中游小云居》宋代·苏辙—卖酒高安市，早岁逢五秋。常怀简书畏，未暇云居游。十载还上都，再谪仍此州。废斥免羁束，登临散幽忧。乡党二三子，结束同一舟。雨余江涨高，林薄烦撑钩。积阴荐雷作，两山乱云浮。雨点落飞镞，江光溅轻沤。笑语曾未毕，风云遽谁收。舟人指松桧，古刹依林丘。老僧昔还住，晚饭迎淹留。食菜吾自饱，馈肉烦贤侯。严城迫吹角，归棹随轻鸥。联翩阅村坞，灯火明谯楼。肩舆践积甃，涂潦分潜沟。居处方自适，未知厌拘囚。《孙武》宋代·汪韶—为忧玩色堕军实，故假陈兵去二姬。却恨此机深莫悟，后人不谏受西施。《十载羁栖剑佩偕几经新火起榆槐海头诗苦情怀恶天上人归气势佳行李压肩珠玉重平芜眯眼甲兵排近闻河朔新成记》元代·张仲深—东风袅袅入麾幢，诗客行春度石矼。斋舍日斜青佩散，酒杯春泛玉瓶双。沿江义旅齐名柝，傍竹人家有吠尨。醉里不知身是客，梦回明月满西窗。《题窦伯山小隐诗六首 其五》宋代·王质—瘦水微皴渐复槽，秋枫脱叶下江皋。王杨卢骆青冥上，不废江河废尔曹。《亡妇方氏得恤》清代·钱澄之—为诉吴民痛，终言家难婴。君王重节义，匹妇有褒荣。萤火光犹灿，鸿毛死未轻。更怜诸烈妇，谁与更陈情！《景定初元即事十首》宋代·刘克庄—昨朝捷旗至，明日警书驰。避殿犹如故，来庭定几时。《严丈泰伯见贻古句次韵为答》宋代·韩淲—意行无东西，偶成一段奇。寻山得幽伴，遂尔相娱嬉。水涉渔梁窄，山循鸟道危。每惭衣上尘，素染已如淄。新安山水邦，寺屋多断碑。摩挲青莓苔，往往识岁时。所贵眼界阔，岂畏足力疲。榜舟或扶舆，上下适其宜。吊古践陈迹，怀贤理前规。吕侯读书堂，遗祀留丰姿。恨生异代深，遐躅无由随。寂寥付短篇，酩酊持屈卮。是日颇款曲，有时还切偲。虽云各笑语，卒复度礼仪。英英钓濑仙，其学夙素知。譬彼巨渊薮，蟠伏豹与螭。一旦奋迅去，谁复维絷之。观乎律调雅，益悼馀子卑。示我千百年，匪特用自怡。传玩入铃斋，使君亦伸眉。由来绝俗士，定有惊人诗。激烈薄层穹，豁达开晴曦。况同陟山颠，又已还水涯。物色既甚富，身世真若遗。昨非兴寄清，曷浣穷陋悲。白雪本寡和，载赓思尤迟。《凤凰台》明代·钟万春—凤凰台上凤凰来，迤逦千秋只此台。古庙啼莺空隔叶，深春梧树好谁栽。影涵城郭云偏锁，地转东南水竟回。形胜只今还兀兀，高翔寥廓使人猜。《书事三首 其一》元代·刘因—当年一线魏瓠穿，直到横流破国年。草满金陵谁种下，天津桥畔听啼鹃。《灯下观菊花影同社中诸友赋 其六》明代·袁宏道—山中频领略，得意是萧疏。半赭佳人后，一帘温语初。墙颓生画意，蛇斗悟颠书。离即成三昧，超超寔起余。《初夏倚春望六祖寺》宋代·赵汝回—柳絮兼花片，舞风湘水滨。浓岚如细雨，初夏是残春。鸟度山家曲，泉清佛界尘。年衰眠易醒，归梦不能夫。《荆州明月楼歌酒中作》明代·尹台—城上明月楼长在，楼中明月应不改。古人风流今已空，今人徒悲古人代。古人今人已如此，人生富贵何用尔。不见武昌长啸者，昔之征南今已矣。嫦娥餐药奔青天，广寒枉守玉兔眠。古人有酒不解醉，今人空卧黄垆泉。明月对我莫相违，楼中为吐银蟾辉。但使朱缗长得酒，玄髦从化霜茎飞。山中故人多酒徒，明月为我相过无。解拌紫绶辞金马，饶换青丝提玉壶。《次韵子瞻和王子立风雨败书屋有感》宋代·黄庭坚—妇翁不可挝，王郎非娇客。十年为从学，苦淡共陻厄。燕雀嗤鸿渐，犬羊睨麟获。遇逢泾渭分，昨梦春冰释。平生五车书，才吐二三策。已作谤薰天，金朱果何益。君穷一窗下，风雨更削迹。诗工知学进，词苦见意迫。俗情傲秦赘，妇舍不暖席。南冶从东家，不闻被嘲剧。师儒并世难。日月过箭疾。公今未有田，把笔耕六籍。《五忆诗 其五 克敬》明代·余继登—最怜克敬弟，戆直无它肠。不恋儒为籍，却耽酒是乡。醉能消日月，病乃入膏肓。谁复为吾益，思之倍惨伤。《不饮》宋代·胡仲弓—之子青州裔，生来契分疎。难从将进酒，屡下绝交书。翁面空浮虮，樽前但取鱼。任他贤与圣，清浊不关渠。《赠岩电道人》宋代·王炎—胸次有藻鉴，声行朝野间。我来勾践国，君住少微山。青眼肯相顾，白头今得閒。穷通无可问，归去掩云关。《绝句》清代·弘历—稚松乔柳下，屈抑不得长。其咎在圃师，树人因可想。《采桑子 癸未初秋于万寿山之介寿堂获晤溥心畲.赋赠》近代·龙榆生—心期廿载初相见，托迹烟萝。把手狂歌。残照西风感慨多。丹青妙出天潢裔，谁似鸥波。肯作鸥波。如此湖山奈尔何。《蓦山溪 汉口三宿，灯市喧闻，殊有春意》清代·周之琦—晴川黄鹤，与我周旋久。天外一帆风，破馀寒、轻装来又。箫声吹暖，刚是上元时，青嶂月，锦街灯，夜色明于昼。刘郎重到，往事休回首。冷落旧巢痕，想依然、燕支红透。桃花开早，何处媚芳春，迎过舫、送归鞍，不及长亭柳。《和蒲安行诚之见喜新受梓倅》宋代·冯山—故国连芳草，吾亲在白云。荣归惭主父，虚语类终军。剑阁虽吟恋，潼江亦喜闻。惟愁良友别，分手复何云。《录汴梁宫人语十九首 其八·金朝》杨奂—边奏行台急，东华夜启封。内人催步辇，不候景阳钟。《山花子》明代·白旃香—桁垂杨拂画桡，碧桃花处泛轻舠。六曲纹窗春水碧，赤阑桥。绿酒红灯风细细，碧天明月夜迢迢。何事春来频载酒，听吹箫。《广慧法师赞》宋代·陆游—东土震旦，西方极乐。一緉草鞋，到处行脚。《出门与邻人笑谈久之戏作》宋代·陆游—菽水欣欣每尽欢，仁贤不必袭衣冠。出门邂逅移时语，未害龟堂取友端。《凭栏人 其一 陌上》清代·吴绮—陌上花开烟景稠，折得花枝红在手。将花却自羞。惹东风，吹不休。《偈颂十九首》宋代·释绍昙—宫花压鬓坠乌云，倾国风流宛胜秦。玉笛插藏人不见，夜深吹起凤楼春。《青龙南寺与时望辈步过北寺观三亭桥冒雨乘肩舆还》明代·陆深—漠漠溪田半草莱，曾闻此地起楼台。黄金歌舞有时尽，赤县轩墀何日开。高阁俯阑惊鹳鹊，古碑看字剔莓苔。软舆十里乘春雨，花柳情多喜客来。《买药遇雨》当代·程滨—剩有药铛馀沥温，重寻此味路犹存。一身衣薄禁风态，几缕炊馨护雨痕。云兼四野沈如梦，病入三尸冷到魂。归卧遥思旧宾客，只今谁复叩吾门。《文上人房饯徐山人》明代·王慎中—久耽幽独类名缁，送客还同惠远期。系勒好嘶香草地，垂杨偏拂法筵枝。杯行寂性生飞动，袂惹空肠怨别离。从此看君分手去，更无人复到茅茨。《雪浪阁》明代·郑学醇—杰阁岧峣瞰碧流，江山佳胜昔年游。灵幡静拂青螺岫，绛阙遥临白鹭洲。九泽云閒仙鹤曙，重潭天醮老龙秋。青苍景物依然在，山月松风事事幽。《郑女出参丈人词》唐代·徐凝—凤钗翠翘双宛转，出见丈人梳洗晚。《赠分司钞关于户部》明代·祝允明—初从分部谒巾冠，便略形骸露肺肝。东有珣琪南有箭，紫为鸑鷟碧为鸾。关讥尽道能经国，王佐何曾务守官。下对苍生上天子，知公心事浩漫漫。《题萱草葵花图》明代·刘崧—绿叶朱英春正稠，丹心何事复忘忧。西风别有葵花在，犹恋馀晖照暮秋。《卜居》宋代·丁高林—圯上求西舍，隆中买北邻。种花行造化，移竹试经纶。《再次前韵三首》宋代·陈造—春事兼回寂寞滨，茅簷背日已书勋。径须引睡携黄妳，未办寻芳命紫君。《会燕溪亭示同席》宋代·赵抃—新构园亭好客过，尘缘都不问如何。爱吟潇洒封侯句，耻咏沧浪濯足歌。莫笑杯盘常藉草，且观舟楫半随波。子知此乐无涯否，尽是天恩与幸多。《奉和太史瀔阳赵老师游罗浮诗六章 其三 访石洞山房》明代·张萱—避地曾遗世，逃名但索居。五株陶令柳，万卷邺□□。石髓和云煮，芝田带月锄。亦知吾道拙，便觉□情疏。《鸿禧寺灯下》清代·宋之韩—湖州鸿禧寺，夜静似深山。晚磬月中细，晨钟院外闲。经声连竹径，佛火出花关。禅舍浑无事，灯光动旅颜。《早朝》明代·李廷仪—银钥春开虎豹关，万方拜舞玉珊珊。银河露湿金茎柱，宝炬光摇玉笋班。风落钧天门左角，云扶帝座殿中间。欲知盛世无为意，退食夔龙纳谏还。《故倡行二首 其二》明代·张元凯—香风逐马御沟斜，朱邸潜归满袖花。女弟垂鬟才十二，不嫌怀里教琵琶。《一剪梅》当代·顾敏燕—松下寒梅日已残。信步闲庭，独立花前。问君可解此中情，漫舞幽芬，君自无言。容易时光去又还。寂寞栏杆，锦绣华年。消磨多少赏花人，月色无边，疏影含烟。《观打毬十二韵》明代·黄衷—暖透元戎邸，公馀小队过。沙场朋稍集，綵棒力先和。势疾星驰阪，规分月印波。遥工催上画，近捷巧收窝。俯击华裾委，傍挥运道颇。大娘休舞剑，壮士罢横戈。瞬笑千夫失，能争百步多。未观超距戏，且等弄丸科。乘兴频移帜，迎欢促按歌。凡情才敢露，绝艺目空睋。底用方尤物，真堪敌睡魔。定知张仆射，老去奈狂何。《杂咏十首酬汪镇卿》宋代·林景熙—沦恶易如坠，进善难如登。危哉方寸地，风雨吹冥冥。尺水增丈波，鳅鳝亦不鲸。海桑空变易，天地终清宁。《牧童》唐代·卢肇—谁人得似牧童心，牛上横眠秋听深。《送文光师游天台》宋代·林逋—天姥山深摇锡杖，野芳春翠共葳蕤。松门过水无重数，石壁看霞到尽时。闲避鸟啼应作观，忽闻人迹自留诗。秦中河朔尝游览，莫恨此方行脚迟。《东林社》元代·杨维桢—陶公八十日，解组归山阿。觉今若不早，我日十倍过。开涂划荆棘，斧缺且无柯。赖尔东林社，招我南山歌。回视有漏因，已梧影与魔。有求不补失，无亏所成多。坐断前后际，不须辩维摩。《和次山见寄》宋代·孙应时—啼鴂匆匆又一春，别来知我更思君。略无天气花时雨，长遣人愁日暮云。手自爱弹招隐曲，心知不作送穷文。秋风鱼蟹松江上，重约论诗醉夜分。《赠别二首》宋代·赵友直—千里论交情累累，尊酒话别临溪水。江南为有一枝春，愿寄故人好相慰。《上九峰泷》明代·梁以壮—水声高似雨，日断几回魂。船向半空立，烟盘群鬼喧。浮生馀病骨，愁绪起秋原。履险韩祠在，忠诚不易言。《小儿初度》明代·吴与弼—家幸平康为乐天，世遵清白矢心坚。园林百果春如海，几阁群书日似年。《南康道上》宋代·李吕—穿山深径如行巷，拱道乔枝欲化龙。开辟从来年代远，不知过尽几人踪。《诗偈 其一三二》唐代·庞蕴—八万四千同一理，事相差别立异名。十二围陀及疏论，慇勤三六不须生。《赠别殷山人说易后归幽墅》唐代·孟郊—夫子说天地，若与灵龟言。幽幽人不知，一一予所敦。《霍小玉歌 其一》唐代·李惟—衣飘豆蔻减浓香，脸射芙蓉失娇色。《十洲草亭十首和玉田韵 其六》明代·霍与瑕—笑折梅花可自由，草亭观物小开眸。星周律转岁华在，冬至阳生瑞蔼流。葛稚成丹留一诀，桃源迷路忽千秋。相逢渔父为传语，莫记武陵前度舟。《胡忠安公挽诗四十韵》明代·李东阳—文庙临朝日，英皇复辟年。我公台鼎贵，臣职始终全。旧锡恩荣榜，仍居侍从员。皂囊繁出入，彤陛俨周旋。扰扰群疑会，皇皇《四牡》篇。路应穷地轴，岁屡变星躔。晓谒班留笋，宵归炬拥莲。至今天上语，不遣外人传。少海惊波定，金縢密疏虔。论功同李泌，辱命岂张骞。南国非旁郡，东僚亦左迁。献陵贻睿想，宣室问遗贤。典礼烦咨岳，为舟忆济川。庙廊资治理，帷幄赞兵权。讨逆东平汉，从征北过燕。从容陈俎豆，谈笑却戈鋋。仗钺风尘际，留司雨露边。两曹兼掌握，三少累登延。紫诰蛟龙织，珍羞玳瑁筵。篆分银印细，花簇锦袍鲜。棨戟城西第，桑麻海上田。云霄三接近，优遇一时专。绿野家山在，丹心圣主怜。挂冠双凤阙，归棹五湖船。老子元知足，陶朱不爱钱。弟兄头总白，宾客户常阗。面受娄公唾，身无董氏弦。恩鱼随网散，驯犬上阶眠。碑板寻常见，医方次第诠。瓮留京口酿，瓶引惠山泉。寿恺堂何愧，忠安谥有焉。相台秋正折，卿月夜虚圆。异骨殊凡品，前身本解禅。浮生过九十，空界出三千。海内文章伯，人间富贵仙。姓名儿女说，簪笏子孙联。桃李当时盛，葭莩后代连。高山嗟仰止，先辈已茫然。日月居诸里，江湖涕泪前。赋诗裨国史，讵有笔如椽。《和邓成材五绝》宋代·邓肃—酒兵招我破愁城，顿觉春风拂面生。却迫豺狼飞小艇，当知捩手又翻羹。《和韵谢吴参戎》明代·孙承恩—笑谈忽奉三旬别，旌节还从万里回。白日沸天箫鼓振，青山到案酒樽开。殊方满目多豺虎，重镇分符简俊才。黾勉尚期功业树，便蕃行见异恩来。《秋怀》唐代·滕倪—袅袅芙蓉枝，灼灼当秋好。严霜一以冽，日夜色枯槁。讵惟华叶衰，柯条不自保。斩刈同束薪，秋江迹如扫。时事多推移，江流去浩浩。《天上谣》明代·詹斗文—千尺仙台冰玉轩，云中鸡犬寂无喧。桂花浑白如人世，露湿霓裳冷不翻。《寿城凯还宴将帅乐语口号》宋代·李曾伯—新墉屹屹解严围，十万全师破贼回。元帅拥旄朝授策，将军画箠夜衔枚。椎牛脔炙欢声动，伐鼓传觞哀拍催。尽道平淮勋业盛，总须图像上云台。《寄陆太守》明代·屈大均—君诗推典则，一一可弦歌。近日多新制，风骚变几何。明珠随月满，白雁及花过。南北枝枝好，来游满玉珂。《闲居对雨诗》南北朝·阴铿—四溟飞旦雨。三径绝来游。震位雷声发。离宫电影浮。山云遥似带。庭叶近成舟。茅檐下乱滴。石窦引环流。寄言一高士。如何麦不收。《古意二首 其一》当代·熊盛元—久悭声伯梦，何人赠琼瑰？中宵强扶酒，独倚一树梅。馨香盈怀袖，浑忘鬓霜摧。韶年与春色，可能又重回？《泷险》明代·邓云霄—高流奔急峡，一转一回新。日夜闻风雨，艰危泣鬼神。水花舷上棹，泡影幻中身。行路难如此，年年有问津。《汉河间献王君子馆专歌为仙露同年赋》明代·张穆—汉兴荡除挟书律，如日杲杲生于东。三辅邸舍廓有容，珷玞金玉错其中。坦坦大河壖，神禹厮二渠。献王筑馆河之濒，实说神乐孰《诗》《书》。蒲轮朅来呕咦水，河北诸儒为王起。兰陵客死绪示棼，毛贯诸公尽君子。君子几凋零，王功在六经。渠渠夏屋漫荒榛，宵深秋草飞乱萤。萤飞犹傍献陵陌，一群镵破宫垣碧。先生嗜学真古人，诹经写韵恒龂龂。斟酌毛郑得其醇，一墼天奖汲古勤。夜来或见梦，梦觌陶生面。如旧相识情缱眷，从容抉剔毛蜡毡。奴隶郭香躏曹全，西京隶法今流传。世间何物足相俪，鲁国新模五凤专。《赠仆射侍中刘相公挽词三首》宋代·梅尧臣—处外诸侯重，居朝圣主知。妖逢庚子日，梦异武丁时。归椁关山远，凝笳道路悲。欲传千古迹，佐世本无为。《群仙册一十八首 其十三 步雪》清代·胤禛—绛雪呈奇瑞，琼枝花遍开。昆仑银烂漫，碧落玉崔嵬。粉蝶凌风舞，霜禽接翅来。海天长不夜，真境识蓬莱。《刘逊子架阁饷江茶》宋代·方岳—醉眠彭泽几何日，只与吟诗办秫田。灵草独醒山雨外，可曾持到漉巾前。《隐居图》元代·张雨—壶浆相饷过溪东，缟袂青裙笑语中。何必桃源寻旧路，太平閒作祝鸡翁。《大阅恭纪》清代·张玉书—銮舆晓出传宫漏，万乘春蒐控玉鞭。十二羽林雕辇后，三千犀甲幔城前。招摇色映长堤直，华盖香凝禁树妍。脱臂饥鹰霜距疾，嘶风彀骑雪花拳。龙鳞乍晃云霄上，虎旅同趋日月边。褒鄂宗臣张左纛，薛岐帝胄领中权。衔枚受律连营肃，射柳分弓七札穿。觱篥声中看队列，铙歌曲里促觞传。丁宁诸将投戈日，长忆先皇讲武年。驷介踏云还紫禁，六飞扶日下青天。威驰塞北名王垒，风靖滇南涨海烟。指顾销兵资庙略，两阶舞罢谱虞弦。《逢王元任》宋代·张弋—寂寞淮南道，凭君独记余。始知元住此，久悔不通书。暮岳留同眺，寒房与借居。共怀京邑燕，已是二年馀。《寒食》宋代·张耒—庭院轻寒新雨过，江城寒食野花飞。故园北望一千里，极目江枫客未归。《从军行六章 其五》明代·杨士奇—奋身一何勇，压敌三重围。师行倚大义，奇谋定足希。所向势莫当，降者日以归。杀之昧天道，纵之表皇威。《一丛花令 和六一》近代·乔大壮—当门流水远无穷。浅绿比愁浓。银筝怕理江南调，画桥侧、烟树冥濛。斜照坠鞭，昏黄索酒，如梦旧游踪。金波千里冷溶溶。消息可曾通。婵娟二八年年见，柰尘掩、今夕房栊。天际片帆，欲舒还卷，閒了半江风。《杭州鹿鸣宴示诸秀才》宋代·赵抃—秋闱贤诏出严宸，郡国详延在得人。豹变文章重君子，鹿鸣歌咏集佳宾。初闻素履称乡闬，终起英名动缙绅。预想帝庭俱唱第，宠光荣宴杏园春。《寿杨讑父》宋代·真德秀—迅雷地中藏，当此沍寒日。积阴排层空，初阳露微茁。而日天地心，於此见机括。良犹势方升，犹木吐牙卉。培壅勿使伤，怒长焉可遏。此理之在人，善端实初发。荧荧火针燃，涓涓泉欲达。吁嗟道心微，物欲易攻夺。差之一毫芒，相去舜与桀。要须二者间，明辨与精察。见义勇必为，欻如夭之决。去恶凛勿疑，剨如刃之割。坐令人伪消，但觉天机活。四时无非春，八荒皆在闼。喜君生兹辰，聊为演此法。原祝君寿长，勿嫌吾诗拙。《送颜楫楫同年水部澄之之子也 其一》明代·王鏊—当年同看杏园花，聚散升沉事可嗟。之子此来知有意，年家情分是通家。《用前人青山白云韵》明代·郑真—危岑削悬崖，长林隐平陆。萧萧曲径绕龙蛇，千尺飞流深壑谷。太虚元气涵鸿蒙，日光倒射金芙蓉。白衣苍狗时变幻，举头疑与天门通。山中羽人面曾识，枕清流兮漱白石。飞行万里祇须臾，谁道蓬莱沧海隔。手招玄鹤骑白骡，炯炯双瞳秋水波。白日神游呼不醒，洞门锁钥扪烟萝。百岁光阴祇瞬息，历历云山长记忆。画图移来方寸间，试向林泉问遗迹。《僧仲俨芥室》宋代·韩元吉—设席才方丈，谁将芥子看。须弥藏自稳，琥珀拾应难。脚底芒鞋破，颅边衲被寒，遥知八万座，一笑且团栾。《次复柬先生纪行之什二十首 其七 徐村》明代·胡奎—此是徐家第几村，千年老树有盘根。轮囷不入公输手，樗散长蒙造化恩。《春恨》宋代·严粲—马上东风吹酒醒，空将春恨到江亭。飞香寂寞无寻处，烟映晚山深浅青。《星座宫神话 Triangulum Australe 其八十六 南三角座》当代·添雪斋—弧锐皆因勾股连，众心一线贯三千。微分万象俱随我，今夜来弹宇宙弦。《感兴》宋代·何梦桂—芳草长亭春寂寂，白鸥沧海梦悠悠。百年空负乾坤责，应被青山笑白头。《雨游石鼓书院》明代·张弼—合江亭外雨丝丝，地胜难逢似有期。三哲庙深丛桂老，二翁碑古小山奇。云屯两岸螭头现，江抱孤城燕尾岐。乘兴不辞酬地主，野烟沙树远徵诗。《步月至泉畔试茶》清代·胤禛—飞阁流云护碧纱，曲栏掩映竹阴斜。巡檐步月敲奇句，坐石烹泉品贡茶。乳液清逾花上露，春旗嫩展雨前芽。水天一色明如昼，照见溪鱼戏浅沙。《围炉联句 其二》明代·程敏政—玉堂学士重斯文，和气冲融总是春。酒兴偏同诗兴远，交情兼与道情真。鸥当泮水容新社，词泣山灵属旧人。今古知音诚罕遇，不辞车马踏轻尘。《别离情所钟十二章章四句送定叟弟之官严陵》宋代·张栻—义路本如砥，利径剧羊肠。何以书子绅，世德不可忘。《已亥杂诗 223》清代·龚自珍—似笑山人不到家，争将晚节尽情夸。三秋不陨芙蓉　，九月犹开窅窳花。《存没口号十六首 其八 李亳州伯承》明代·王世贞—李生宦拙如潘岳，健笔纵横卒未休。晚得一城如斗大，又教青绶在前头。《某上章辞免召命蒙恩矜许仍赐羊酒存问自念衰残辱此异数不胜感天荷圣之情谨课成拙诗一首》宋代·张纲—昧死飞章上九天，恳辞严召卒馀年。纶言宠念桑榆迫，台馈恩垂雨露偏。异数一时真创见，穷乡万口遍誇传。吾衰忝冒知难报，结草他年敢避先。《临江仙 读宋初诸公小令效颦》当代·程滨—轻解罗裳相对，兰衾遮住轻狂。只因前路太微茫。人间风与月，何必苦商量。莫道雨收云散，从今断尽人肠。花笺淡墨记悲凉。缀成当日梦，遗却那时香。《以“长歌意无极，好为老夫听”为韵奉别沔鄂亲友十首 其十》宋代·姜夔—孤鸿度关山，风霜催翅翎。影低白云暮，哀噭那忍听。士生有如此，储粟不满瓶。著书穷愁滨，可续离骚经。《江雨独酌谣》明代·邓云霄—高浪汹汹风索索，雨脚斜连鸥鹭脚。繁声碎响乱鸣篷，恰如一部钓天乐。浦外渔歌对客船，买鱼赢得槎头鳊。蒪丝菱角俯可拾，一醉啸破江中烟。世间万事无不有，浮云白衣忽苍狗。明日阴睛那得知，千钟一石休停手。君看长安马足坭，何如听雨舟中酒。《中年》宋代·毛珝—中年已悟昔皆非，正学无师更可悲。诗道纵能通阃域，圣经曾未涉藩篱。拟从周子参无极，更为东莱续近思。适意舞雩时一咏，区区何用苦吟为。《宿西湖净寺听僧乐梵呗》宋代·赵善漮—天涯知已集琳宫，文武升沉气味同。仙乐几回来座上，梵音半夜落天中。幻身何日脱尘劫，慧眼於今识色空。兴尽归来情不尽，晨昏隐隐丽谯东。《王郡公以人日见贻诗箑依韵奉酬》明代·林大春—野旷天空万籁闻，谁传笔阵扫千军。轻摇白羽团侵月，细洒阳春调入云。赠我宁论青玉案，酣歌何待紫榴裙。瞻言百里知何日，独倚龙光望斗文。《陕郊》清代·路德—遍地峰峦郁不平，出关形势莽峥嵘。一条黄水尘沙色，万树白杨风雨声。野店荒寒无客憩，山田荦确有人耕。犊车满载斜阳过，铁铸双轮分外明。《幽居杂咏七十四首，自洪武十一年平原还家作也 其七十一》明代·孙蕡—炼得梅花白雪颜，关元静夜浴金丹。呼龙起种春田玉，白日山精倚树看。《出京留别翰苑诸公 其二》明代·杨士奇—东岳祠前动别骖，归心先己到江南。同官敢怨无言赠，玉旨丁宁已再三。《定风流》宋代·晁补之—跨鹤扬州一梦回。东风拂面上平台。阆苑花前狂覆酒。拍手。东风骑凤却教来。《水龙吟》清代·顾贞观—城头谁构飞薨，水天襟带开江郭。西山南浦，眼前不让，滕王高阁。回首东湖，昔贤陈迹，雨笼烟幕。更凭栏杳霭，龙沙迷漫，会招取，吹笙鹤。是处襜帷棨戟。贺生成，万家绣错，沧桑纵改，梁园非故，庚楼如昨。可惜清晖，等闲付与，乌啼击柝。正鱼龙偃卧，我来长啸，一声惊觉。《南乡子 七夕嘲女牛》明代·黄淮—一叶井梧飘。玉宇凉生暑渐消。乞巧佳人传报道，今宵。牛女双星会鹊桥。银汉夜迢迢。风露无声湿翠翘。只恐明朝容易过，何劳。瓜果庭中远见招。《幽居杂兴 其三》宋代·白玉蟾—月来佐酒如随牒，花自从诗各寄名。尽把烟霞归节制，闲中排日听泉声。《磐石篇》明代·王世贞—山石何盘盘，水流何溅溅。溅溅东流水，乃在磐石间。长与本根辞，一往竟不还。委蛇东到海，经过诸神山。巨鳌来戏游，日月双回旋。珊瑚鲛人珠，光彩烂纠缠。丹虾须如戟，龙炬照神渊。旷荡无终止，大壑易沦涟。磐石有本性，屹立竟何言。《祝英台近 谒五妃庙》清代·许南英—杜鹃声、精卫恨，国破主恩断。桂子空山，宿草馀芳甸！记曾璇室瑶房，宠承鱼贯。从君死，一条组练！那曾见？荒冢二月清明，村翁新麦饭。撮土为香，一盏寒泉荐！徘徊断碣残碑，贞妃小传。也羞杀，新朝群彦！《送僧惠本》宋代·李复—山僧青芒屩，厌踏城中土。水风寒萧萧，片影过沙渡。晚云迎归锡，低飞暗石路。暮钟落前峰，去冲后山雨。《舟卧听雪》明代·凌义渠—腊月如常暖，兹宵觉未曾。听声仍带雨，散粒乍为冰。以我客途始，遥知寒思增。与舟相齧处，彻夜冻层层。《鹧鸪天》清代·郑文焯—漫把新词当曲听。尊前一例断肠声。料应欠我伤春泪，抱著红绡过一生。花可可，意盈盈。小窗斜月旧帷屏。天涯已自多情误，争忍才名更误卿。《荔枝叹三首》明代·曹学佺—去年荔熟初营阁，今岁阁成风雨恶。他处萧条尚可言，忍向阁中看荔落。《遣情五章 其三》清代·姚燮—植杖东林阿，静看云弄山。微雨吹及衣，远鸟飞始还。宇宙托一身，适志良知难。预为明日谋，境逸心已殚。显默有大宜，君子操其端。《赠戴通乾六首 其一》清代·陈景元—白玉不事雕，美珠不假文。天地授良质，安用华其身。阴阳为门户，否泰为转轮。运用在秋毫，大道贵得神。滔滔看逝水，落落湮灰尘。缊真匪外铄，但恐常人闻。《题芦雁绝句十八首 其十五》明代·王夫之—回望还惊伴侣迟，分飞愁绝故心移。江皋莫爱霜枫紫，自是栖乌夜宿枝。《细雨 其四》明代·庄昶—俯仰无穷乐，春风一草轩。此心还大舜，不见有流言。《五月二日雨中感怀 其六》清代·黄节—半塘水戏珠江曲，兵事荒凉过十秋。争利杀人南北一，老来吟叹海绡楼。《夜不得眠诗》南北朝·刘孝绰—夜长愁反覆，怀抱不能裁。披衣坐惆怅，当户立徘徊。风音触树起，月色度云来。夏叶依窗落，秋花当户开。光阴已如此，复持忧自催。《程李二学士承命教庶吉士》明代·王鏊—列宿曾闻数应天，词垣师授选惟贤。玉窗云雾朝生研，绛阙星河夜动椽。沂上舞雩多乐事，洛中心印有真传。从来程李东西近，桃李新阴在讲筵。《明妃曲二首 其二》明代·王慎中—掩抑琵琶马上羞，未搊玉指泪先流。关月犹同边地色，朔风争似汉宫秋。《苏州有僧名虚生者，以诗要结善男女充报馆访员，傥亦所谓善知识也，戏题四绝句以谑之 其一》清代·曹家达—即空即色漫评论，戒行谁符两足尊。却被摩登伽觑破，一时牵引入旁门。《送方绚解元赴试南宫用桂林一枝荆山片玉为韵八首 其二》宋代·刘弇—人言蜀道难，历井如扪参。何如棘围里，对面横霜镡。声价一日中，不数双南金。秋风大情生，半入潇洒襟。袖有百鍊骨，跃马辞家林。《寒食诗·五代》云表—寒食时看郭外春，野人无处不伤神。平原累累添新冢，半是去年来哭人。《送沈仪部子文之留都》明代·宗臣—送君春雨后，把袂暮云前。绿鬓同禁日，青袍共住年。人言能拾紫，吾意在谈玄。汉苑长杨赋，吴门折柳篇。才名时辈重，世俗宦情偏。梓里今垂绶，花岩昔问禅。桥从乌鹊入，台是凤凰传。早晚贻瑶草，双鸿迟北燕。《重游龟石寺》宋代·舒岳祥—一龟先过水，更有一龟寻。鸟出石潭底，笋穿沙树心。平桥连断岸，古佛坐乔林。竹里何人住，时闻啸咏音。《燕山亭 北上感道旁垂柳》清代·陈锐—惊眼楼台，笳角四鸣，似我经年游处。新绿渐垂，别后长条，才有旧眠莺侣。不解伤心，尽攀折、寻常来去。延伫。但废陌斜阳，送人无语。还念衰笛榆关，拂金辇迟归，暗尘迷路。行宫月到，一种思量，佳期被他耽误。有限柔情，恨不似、遥空飞絮。啼宇。肠断也一声声苦。《望远行 采石步仲则元韵》清代·易顺鼎—骊宫百亩。谁压定，不许潜蟉飞去。赖此云根，一拳怪石，守御奔涛如戍。偏让当年，王气轻销龙虎。怎送完兴废，单留愁住。愁处。指点英雄陈迹，战垒与、寒鸦同数。姑孰山多，历阳城远，分作两行红树。且把南朝撇过，乌江北望，更吊亡秦三户。剩一楼风月，谪仙长据。《溪堂落成邻渔以箬笠草蓑见遗》明代·孙一元—卜筑苕溪上，幽居景自赊。杜陵今避地，庞老喜移家。石榻青霞满，山樽白月斜。邻翁惠钓具，云水足生涯。《满江红·金朝》元好问—枕上吴山，隐隐见、宫眉修碧。人好在、断浑似，画图相识。罗袜尘香来有信，玉箫声远寻无迹。恨不将、春色醉仙桃，迷芳席。婵娟月，韶华日。梦已尽，愁仍积。江花共江草，几时终极。锦树摧残胡蝶老，冰绡剪破鸳鸯只。拌楚云、湘雨一生休，休相忆。《梅径》宋代·刘跂—幸蒙托根地，历历令著行。莫遣桃李妖，压我玉雪香。《和宣叔乞笋伽陀二颂》宋代·黄庭坚—收夏筤，四月尾。雨班班，雷虺虺。茧栗幡，觳（觳殳換束）死。数寺来，勤老子。或遭骂，墙有耳。《题画马》明代·王景—天上房星烛地寒，故教骏骨落人间。如今纸上空形影，曾在秋风十二闲。《柯博士竹图》元代·王冕—先生元是丹丘仙，迎风一笑春翩翩。琅玕满腹造化足，须臾笔底开渭川。我家只在山阴曲，修竹森森照溪绿。只今榛莽暗荒烟，梦想清风到茅屋。今朝看画心茫茫，坐久忽觉生清凉。夜深明月入高堂，吹箫唤来双凤凰。《闻谢杨儿吟猛虎词，因此有赠》唐代·李白—同州隔秋浦，闻吟猛虎词。晨朝来借问，知是谢杨儿。《送南宁州判》明代·曹义—别驾之官去，都门秋未阑。黄花含晓露，白雁逐征鞍。万里云山迥，孤舟暮雨寒。南宁归到日，母忘寄平安。《四块玉》元代·马致远—绿鬓衰，红颜改，羞把尘容画麟台。故园风景依然在；三顷田，五亩宅，归去来。《临封八景次韵 其七 景星夜月》明代·陈鸿—古寺森森现景星，法王殿角月华明。台馀玉鉴晴光远，树拥银蟾夜色清。苔藓已忘诸佛古，烟霞偏著两峰平。千秋胜事留碑史，坐看冰轮起石城。《吴门逢京兆杜子赋赠 其一》明代·屈大均—我爱秦风劲，无衣不自谋。美人居板屋，女子解戎辀。岳走三峰势，河吞八水流。君从关内至，意气正横秋。《南堂杂兴八首 其六》宋代·陆游—十里城南禾黍村，白头心事与谁论。惰偷已坠先人训，迂拙仍辜圣主恩。病退时时亲蠹简，兴来往往出柴门。斜阳倚杖君知否，收点鸡豚及未昏。《归自五羊乘月渡石龙市寄怀邓玄度观察陈仪翔计部》明代·张萱—七载离居老一丘，白头今作一身游。灯前水阔天如洸，帆底潮平月不流。欲向剡溪频棹雪，谁怜南国独登楼。美人室迩烟波隔，何日同游海上鸥。《依杨益老韵曾公岩》宋代·尚用之—当暑都忘畏赫曦，游观邂逅得心期。咸其自尔从天造，贲以人为特地奇。风露乍凉秋于后，林峦散影月明时。朱轓好事留佳客，大醉高岩许镇随。《绿端砚为严藕渔宫允作 其二》明代·屈大均—一泓池水好，长作鸭头来。蕉叶磨逾出，苔花洗不开。益君金橐物，宜尔玉堂才。并与羊肝紫，香榆作匣回。《扬州怀古》近代·金天羽—昔闻扬州全盛日，名园昼肪真风流。湖山旖旎供醉衎，翠华六度巡方游。地势绾毂江淮冲，临江胡马窥徐州。骚狗山前血成海，鞭梢北指疮痍瘳。滨海鱼盐富敌国，想见老濞雄诸侯。渔洋早年作司理，冶春禊事红桥修。鹾贾薰陶爱文士，挥金如土招枚邹。卢曾好事继都转，诗丐画怪争来投。猩唇熊白赚一啜，名材异石穷雕锼。四桥烟雨八大刹，二十四景牙牌抽。平山蜀冈本清旷，后堂尚祭庐陵欧。东峰最高观音阁，过街亭子香烟浮。西峰显应司徒庙，虞初神异工冥蒐。顽僧势利驵侩横，商女彻旦琵琶讴。夫差营魂更威福，大王之庙临邗沟。岂知百年人事变，我来税驾登荒邱。茱萸湾畔宝塔烬，高旻大寺行宫留。下河粳稻垂垂熟，里河水涨多渔舟。钞关门前市廛密，冲泥驴子行道周。垂杨荒郭自掩映，晴云白塔常夷犹。御书楼化绛云去，天宁老桧呜鸱鸺。歌吹不是竹西路，二分明月空当头。平山结搆尚宏阔，隔江山色青两眸。西园芳圃太寂寞，奇峰倒地无人收。宛转桥圮跑突涸，御碑亭角安石榴。此邦文物有功德，萧梁帝子文选楼。梁园枚乘赋七发，清河董子传春秋。淫哇澄汰见真赏，广陵绝响人间愁。抠衣独拜史公墓，梅花岭上心悠悠。《读信州赵昌甫诗》宋代·周南—斯文世不收，未绝仅如缕。哦君古律诗，思君用心苦。廪钱能几何，茅舍月有取。怀哉斯人欤，被褐止衡堵。《周宪之用余送赵子雍诗韵作属德祖及余同作二首 其二》宋代·程俱—大云吴中士，妙学兼般舟。笔下走三峡，胸中包九流。考古自坟典，探玄极方州。别来十五年，邂逅一笑休。作书不求闻，取重惟桓侯。尚北宫独冷，尘埃忘蹠丘。尔者稍荐贤，蒲轮遂西游。会当君相间，作诗继何尤。遥知市门子，人不堪其忧。《舟中閒眺》明代·吴与弼—巑岏翠壁倚云端，红树人家带碧湍。偶尔会心为客处，只疑身在梦中看。《玄逵律师言离广府还望桂林去留怆然自述赠怀》唐代·义净—标心之梵宇，运想入仙洲。婴痼乖同好，沈情阻若抽。《吴音子》宋代·佚名—早团圆，早早团圆。《棠溪八景 其七 横冈牧笛》明代·王佐（汝学）—何处笛常闻，横冈日欲昏。数声牛背稳，自是一乾坤。《陌上桑》明代·徐熥—贱妾是罗敷，条桑向路隅。捲衣伸玉腕，掩袂谢金夫。干弱摇丝笼，枝繁罩绣襦。蚕饥归去急，五马枉踟蹰。《赠别韦纯显赴泰和 其二》明代·叶春及—潞渚帆开独滞留，燕山尘满黑貂裘。愁来已就祢生赋，为我先投鹦鹉洲。《馆内幽怀》元代·郝经—狂花野蔓满疏篱，恨杀丝瓜结子稀。独立无言解蛛网，放他蝴蝶一双飞。《昭君曲》宋代·赵汝燧—禦戎岂别无经纶，娄敬作俑言和亲。或结或绝患不已，至呼韩邪朝竟宁。稽首愿得婿汉氏，秭归有女王昭君。临时失捐画工赂，蛾眉远嫁单于庭。玉容惨淡落紫塞，粉泪阑干挥黄云。下马穹庐移步涩，弹丝谁要胡儿听。年年两军苦争战，杀人如麻盈边城。若藉此行赎万骨，甘忍吾耻縻一身。闻笳常使梦魂惊，倚楼惟恐烽火明。狼子野心何可凭，呜呼狼子野心何可凭。《送友人》宋代·葛绍体—曾嗟别去作西东，今喜重来笑语同。来日未多今又去，相思无奈立东风。《十五夜都司宴集》明代·李舜臣—月迥光无缺，星寒烂已施。百枝张幕色，万舞任渠为。激壮军中曲，纵横坐上卮。高朋复佳节，聊得此追随。《菩萨蛮 其二》近代·谢觐虞—翠翘金雀双鸂鶒。博山鹊尾沉香烈。斜柱抱云和。熏笼长夜何。开帘惊鹖旦。起视明星烂。多露割眸酸。云车风马喧。《败荷》宋代·徐积—有客方笑歌，谁人吟败荷。但言为秋惜，不道碍船过。折柄刺芒在，乱丝根本多。江头浪如屋，今夜奈风何。《拟古 其五》宋代·张九成—余生本无用，颓然落涧阿。饥食山顶薇，寒编松上萝。岂敢怨明时，贫贱固其宜。原宪乐穷巷，屈平愁深陂。度量何相越，道在胡速迟。屈子则已矣，原子有馀辉。《雨馀即目》近代·黄浚—雨馀恶热略相当，生物趋攻陡胜常。已见黾蛙成两大，复怜螳雀苦周防。居人颇念钲鼙急，下士唯知博簺忙。因笑露车终左计，横流何必计行藏。《题宫人调鹦图》明代·王世贞—杏花枝上绿衣娘，与诉宫中事不妨。只恐匆匆记未尽，且教三字忆君王。《禅人写真求赞》宋代·释正觉—太虚之心，万象之身。濯濯水中月，英英华上春。而今到处相逢也，眼里无筋一世贫。《橙纲》宋代·范成大—尧舜方堪橘柚包，穹庐亦复使民劳。华清荔子沾恩幸，一骑回时万骑骚。《治圃》明代·何其伟—三径陶种菊，东门邵种瓜。为园消日月，倚杖傲烟霞。折柳丝萦钓，临池墨洒花。未须营别业，即此是生涯。《怯问·现代》聂绀弩—怯问检尺小姑娘，我是何材几立方。努嘴崖边多节树，弯弯曲曲两人长？《送广州达珠二化士 其二》宋代·释慧空—二龙争珠不必求，顶上之珠何足留。摩尼之珠不必识，衣里之珠何足收。广南自有镇海珠，白月黑月分形模。无求无得珠不露，囧囧璧月生珊瑚。而今四海呈珠者，俊快不在仰山下。若谓纵横不犯波，争奈龙王按剑何。《答友人赠炭》唐代·孟郊—青山白屋有仁人，赠炭价重双乌银。驱却坐上千重寒，《浣溪沙 季沾寿日·金朝》蔡松年—天上仙人亦读书。风麟形相不枯。十年傲雪气凌虚。谁道邺侯功业晚，莫教文举酒樽疏。他年玉颊秀芙蕖。《怨诗》清代·汪中—皎皎齐纨扇，是妾手中织。怀此冰雪姿，得亲君子侧。属当欢爱时，岂谓薄寒积。一入蛟龙箧，恩光自此毕。愿托凉风起，不见君颜色。《旧愁》宋代·朱淑真—银屏屈曲障春风，独抱寒衾睡正浓。啼鸟一声惊破梦，乱愁依旧锁眉峰。《次韵坦夫见惠长句》宋代·黄庭坚—温风撩人随处去，欲如膻羊蚁旋慕。落英马前高下飞，牵挽忽与樽酒遇。令行如水万夫长，倾盖不减平生故。素方成缁面黧黑，笑说尘沙工点污。王事贤劳尚有诗，自卷溪藤染霜兔。桃李清阴坐未移，走送雄篇疲健步。张侯先不露文章，十年深深豹藏雾。欻来听讼小棠阴，千里鸣弦舞韶濩。我名最落诸人後，顿使漂山由众喣。伐木丁丁愧友声，食蘋呦呦怀野聚。谷阳旧垒一片春，勤我引领西南傃。遥知红紫能乱眼，锦衾作梦高唐赋。简书留句四十里，梦魂明月识归路。公才富比沧海宫，明珠珊瑚凡几库。惠连冢上麦纤纤，喜公犹得春草句。明朝折柳作马箠，想见杯盘咄嗟具。风光暂来不供翫，大似横塘过飞鹜。瓮面浮蛆暖更多，气味烦公卒调护。树头树底劝提壶，南冈北冈教脱袴。春衣可著惬醉眠，急觞催传莫论数。《偶成五首》宋代·包恢—柔条嫩叶春新媚，劲干刚枝岁久磨。忺厌人情每相反，欲支大厦问凭何。《恋绣衾（席上梦锡、汉章同赋）》宋代·史达祖—天风入扇吹＿衣。小红楼、夜气正微。有人在、冰弦外，水精帘、花影自移。《谢曹中甫惠著色山水抺胸》宋代·陈克—曹郎富天巧，发思绮纨间。规模宝月团，浅淡分眉山。丹青缀锦树，金碧罗烟鬟。炉峰香自涌，楚云杳难攀。政宜林下风，妙想非人寰。飘萧河官步，罗抺陵九关。我家老孟光，刻画非妖娴。绣凤褐颠倒，锦鲸弃榛菅。忍将漫汗泽，败此脩连娟。缄藏寄书篆，晓梦生斓斑。《高宗圣神武文宪孝皇帝挽辞 其四》宋代·史浩—北内笳声咽，幡幢蔽九关。龙輴菆禹穴，马鬣等秦山。会奠风云惨，垂洟雨露潸。伤心未央殿，时节玉卮间。《次密印精蓝光上人韵二首 其一》元代·叶颙—蔬饭度春秋，何心向外求。但能存取舍，自足绝恩雠。岁月惊青鬓，风霜变白头。腾腾常任运，无果亦无脩。《疏懒为四明何君赋》宋代·林景熙—野意云同散，闲门草自新。不知世网密，为谢客车频。风月兼忘我，山林亦恕人。咸阳欢黄犬，荣辱古为邻。《寄潘春楼年兄》明代·霍与瑕—维此暮春，既多受祉。邦家之光，薄言观者。既见君子，岂乐饮酒。顾我复我，亦孔之厚。四月维夏，七月流火。一日不见，子惠思我。秋日凄凄，白露为霜。天子命我，时迈其邦。我独南行，忧心且伤。显允君子，远于将之。旨酒斯柔，称彼兕觥。何以赠之，追琢其章。既醉而出，出自东门。眷言顾之，英英白云。泉流既清，泛泛杨舟。嗟我怀人，我心悠悠。念彼硕人，在水一方。怀之好音，不成报章。《次罗绣衣坠马伤足韵 其二》明代·钟芳—贪看春光入草塘，玄黄羸马仆高冈。葵能自卫还伤足，花已分飞未下堂。搏老偶同驴背堕，袁生常恐雪中僵。游么不碍风翎劲，搏击层霄未可忘。《初冬何似公李伯襄诸子过观早梅分赋 其一》明代·伍瑞隆—今年寒气早，十月破新梅。篱落几枝长，丛林数点开。暗香人不觉，幽赏客先来。寂寞翻成咏，怜君水部才。《聚星楼为陈循理作》明代·曹义—楼倚春风绿树边，高凌霄汉白云连。窗开晴度三茅翠，帘捲寒凝九曲烟。暇日清谈来俊彦，瑶天瑞采应奎躔。太丘芳誉昭青史，千载闻孙忆颍川。《偶得吟》宋代·邵雍—集大成人不肯模，却行何异弃金车。便言天下无难事，岂信人间有丈夫。天意须时为善计，人情安处是良图。天人之际只些子，过此还同隔五湖。《送才元守广军归成都觐省》宋代·司马光—皂盖五骅骝，今来异昔游。箪壶交里舍，饶吹下瀛洲。寿酒行当举，归鞭不可留。春光久相待，先在锦江头。《题士廉所藏渔图二幅 其一》明代·谢肃—不为刘郎作谏官，桐江小艇载垂竿。高风想见千年上，何必云台画里看。《楚江返棹》清代·陈朗—雨止月未上，萧萧枫叶丹。柁声放溜急，帆影入云寒。村酒难成醉，旅愁耐可宽。扣舷何处客，渔火在前滩。《浣溪沙 丙戌》清代·刘永济—啼鴂春城客自伤，荒葵闾巷怯归装，何时去住两能忘。新绿阴中禽鸟乐，乱红香里蝶蜂狂，韶光端的与人妨。《斋中读书十二首 其七》清代·曹家达—左氏传春秋，道在阐经旨。鲁事并称我，灼然为鲁史。巧言并足恭，实同圣人耻。宋儒好异说，乃曰彼非是。别有古闻人，名同偶然耳。彼实羞巧言，胡更巧言拟。不知史官例，据实以为纪。载笔详辞令，何用辨臧否。禹鼎铸神奸，岂为心所喜。彼云古闻人，当为何代士。既非冥漠君，宁独无居里。漆园荒唐辞，乃出程夫子。《朝阳洞》宋代·朱晞颜—湖上初惊八月秋，岭头又见桂香浮。巾车几忆陶彭泽，竹马多惭郭细侯。未遣灵泉还旧隐，且同岩壑访真游。一枰胜负人何在，试问樵柯已烂否。《宿清远峡山寺》唐代·宋之问—香岫悬金刹，飞泉届石门。空山唯习静，中夜寂无喧。《郊庙歌辞 梁郊祀乐章 庆融》唐代·张衮—导和气兮袭氤氲，宣皇使兮彰圣神。服遐裔兮敷质文，格苗扈兮息烟尘。《寄妻韩氏诗三首 其二》明代·丘敦—相如若是薄情人，那得椒房买赋金。故剑尚求人岂弃，文君莫动白头吟。《茂林居士忆琴百二绝句 其一○一》近代·吴玉如—谢家池馆动高吟，极目东风散晓阴。何必万花纷照眼，惟然一色可清心。《消夏十咏 其十 蛩》清代·弘历—秋信凭谁报，王孙花下归。吟阶声尚涩，振露羽犹微。皓月伴清咏，凉飔动薄帷。坚冰何待履，君子贵知几。《次刘五原见寄韵 其四》明代·释今■（艹黾）—渴想青莲甚，每承阆苑诗。相期缘有待，先遣梦通知。应念三生石，曾开双镜池。荷花昨夜放，怀抱益悽其。《题揭梅窗诗卷二首 其一》宋代·萧立之—吟得秋痕入鬓髭，梅花窗下一编诗。梅花奇处君知否，不在春风烂熳时。《徐用和御史墓山八韵 其七 圭田秋穫》明代·李东阳—台府官清只俸钱，十年祭有大夫田。人閒耒耜秋风里，路绕桑麻夕照边。见说承家须主祀，况闻忧国愿丰年。平泉花树真何物，犹辱先人戒子篇。《山井》明代·李之世—小桥转过石岩隈，玉镜圆流印碧苔。见说一泓清似许，每晨亲汲供如来。《秋怀 其二》明代·李邺嗣—乱枫裹江浦，遗叟步拾秋。往事不可诉，欲语生百忧。河山倏破碎，耄眼识其繇。有云来渰浥，视我同悠悠。千春石头水，断锁失中流。江南仗王谢，乃与鼠辈谋。遥传故常侍，遗孽乱神州。旧京犹未覆，士气郁已囚。藉卉今何所，六朝杂松楸。潜行未敢哭，日脚柴门收。《五月十三日大水》宋代·梅尧臣—谁知山中水，忽向舍外流。谁知门前路，已通溪中舟。穷蛇上竹枝，聚蚓登阶陬。我家地势高，四顾如湖滮。浮萍穿篱眼，断葑过屋头。官吏救市桥，停车当市楼。应念此中居，望不辩马牛。危湍泻天河，漫漫无汀洲。群蛙正得时，日夜鸣不休。戢戢後池鱼，随波去难留。扬鬐虽自在，江上多网絇。纷纭闾里儿，踊跃竞学泅。吾慕孔宣父，有意乘浮浮。《五禽言次王季野韵 其四》元代·王祎—泥滑滑，涂满泥。我身两足马四蹄，欲行向前不得驰。不得驰，心勿恼，跛鳖也行千里道。若教得意早成名，自有青云脚下生。《度潮河》明代·唐顺之—流浅沙明自可怜，未经秋潦转澄然。马腹浮河仍饮水，甲光映日更摇川。几处穹庐移就草，数家瓯脱曲依泉。沿堤犹见青杨柳，秪觉南州乡思悬。《登轮感赋》近代·弘一—感慨沧桑变，天边极目时。晚帆轻似箭，落日大如箕。风倦旌旗走，野平车马驰。河山悲故国，不禁泪双垂。《偈颂一百三十六首》宋代·释惟一—禅禅，风生木杪，叶坠庭前。唧唧寒蛩吟破壁，声声归雁度辽天。诸人若也会得，此去吴屯不远。若也不会，蓝溪水透洋边。阿呵呵，笑倒武夷张大仟。《夏日》宋代·陆游—梅雨初收景气新，太平阡陌乐闲身。陂塘漫漫行秧马，门巷阴阴挂艾人。白葛乌纱称时节，黄鸡绿酒聚比邻。掀髯一笑吾真足，不为无锥更叹贫。《正月闻鸮有感》元代·岑安卿—恶人恒多善人少，春来未省听啼鸟。惟有鸱枭最恼人，聒聒五更鸣到晓。䲭枭䲭枭尔何为，万人怪汝千人讥。更有王孙金弹丸，绕林逐尔将安归。《戊午初度顾邻初太史以文见寿赋此奉谢 其一》明代·张萱—十年不折岭头梅，谁掷琼瑶万里来。野老江边惊问岁，故人天上独怜才。论交已觉夔龙远，努力其如犬马衰。誓托千秋报知己，尚留慧业未全灰。《上嘉定城隍 其四》明代·任环—戾政干阴谴，招灾自有因。要知狂子罪，不在细民身。神奉天诛赏，灵来雨海滨。但令彫瘵起，还作十分春。《送杨秘丞》宋代·刘攽—结发仕明世，四十列朝籍。汉庭殊多贤，向子每叹息。羁旅间何阔，相逢头已白。车马故匆匆，复为北州客。萧条大河渚，疲瘵空城域。思得爱人长，而君著吏迹。去思常蔼然，所居不赫赫。推此化百里，坐当致繁殖。常服子路言，有志千乘国。饥馑师旅馀，可使义且力。由来骋骐骥，历险始尽识。尚恨此中小，颇复拘绳墨。太平进取难，子云尝执戟。金张许史间，无所用奇策。不如课农桑，弦歌树风绩。无由之武城，赠诗慰相忆。《得厚绚女史书却寄》近代·刘家传—吴山楚水千程隔，气类差同自应求。海阔双鸥寻旧约，风高一雁报新秋。此身已向闲中老，有句偏于劫后遒。共诩元龙豪兴在，举杯邀月好登楼。《再叠辛巳1869夏日偕邱诰臣同子仙根并吕大汝玉汝修汝成林秋衡游竹溪寺用七十二峰羁客韵》清代·傅于天—天公容我懒残身，评酒敲诗为禊辰。话到梅花空色相，修来明月认前因。风流自昔归才子，韵事何须逊古人。记取湘东三品在，一枝金管一枝银。《醉中见微之旧卷有感》唐代·白居易—今朝何事一沾襟，检得君诗醉后吟。老泪交流风病眼，《李审言相招与刁景纯周仲章裴如晦冯当世沈文》宋代·梅尧臣—自君命我饮，朝暮雨倾瓦。城东与城北，大道泥没马。敢忘主人勤，颠扑困驭者。众客亦如期，陈肴藉兰若。冯裴与沈谢，辩论过终贾。刁周事老成，危坐言语寡。酒半时谑剧，揣状类模写。或讥项发秃，或指舌端傻。或将冠带身，劝作梁武舍。谓我大耳儿，此实已见假。又效井市态，屈强体非雅。顺风手沙沙，逆风口哆哆。竟席屡绝倒，去忌肝胆写。规规岂无侪，达识高天下。《题岳忠武王书前后出师表石刻》清代·丘逢甲—一堂坐对两忠武，两表纵横一指麾。故国惜无诸葛相，大书留刻卧龙祠。英雄涕泪偏安局，金石文章异代师。万古云霄开卷见，外家吾愧是孙枝。《颂古一百则 其九》宋代·释正觉—两堂云水尽分拿，王老师能验正邪。利刀斩断具亡像，千古令人爱作家。此道未丧，知音可嘉。凿山透海兮唯尊大禹，鍊石补天兮独贤女娲。赵州老，有生涯，草鞋头戴较些些。异中来也还明鉴，只个真金不混沙。《雨师五首·隋代》佚名—神之无象，亦可思索。维支阴阴，维风莫莫。降止坛宇，来顾芳声。侑以鼓歌，荐此明诚。《哀邻家》宋代·石介—邻家不选翳，翳无救病术。朝一翳工人，暮一翳工出。有加而无瘳，遑遑不安室。吁嗟娄翁愚，予为病者恤。瞽翳一日更千人，盲药何能疗沈疾。《登采石矶矶上有太白楼，彭刚直、杨勇悫、长江提督李成谋祠》清代·张之洞—艰难温峤东征地，慷慨虞公北拒时。衣带一江今涸尽，祠堂诸将竟何之。众宾同洒神州泪，尊酒重哦夜泊诗。霜鬓当风忘却冷，危阑烟柳夕阳迟。《以香瘿杯为魏和公寿系之以歌》明代·陈恭尹—南州炎德多芳草，丹桂玉兰皆合抱。珠厓有树更绝伦，独发清芬自枯槁。松枝成珀待千年，朽木为芝质屡迁。此香凝结乃异是，皮肤脱落馀贞坚。寄君瘿杯大如斗，为君满引无疆寿。箕瓢可挂不闻声，惠瓠能容宁用掊。翠微腊月梅花浓，散作琼瑶落酒钟。万里知交各南北，几人同上金精峰。君不见南极老人旁，客星每夜生光芒。其占为世多寿者，斗牛之野斯其昌。更闻月出天街北，天下从兹皆喜色。犯座应须太史陈，此星或是严滩客。举杯邀月月何言，饮罢看杯意独存。既用馨香比明德，还因错节念同根。《嵩岳闻笙》唐代·刘希夷—月出嵩山东，月明山益空。山人爱清景，散发卧秋风。《长儿深生日集经语示之二首》宋代·陈著—惟友于兄弟，惟顺于父母。无忝尔所生，造端乎夫妇。《勉诸弟学》明代·欧阳建—汝兄旧学在羊城，深夜咿唔不彻声。一举成名非易得，诸生对卷好求精。也知天爵来人爵，须信身耕让笔耕。北极洪澜深著眼，凭将脩举步南溟。《山中送进士刘蟾赴举》唐代·章孝标—去住迹虽异，爱憎情不同。因君向帝里，使我厌山中。《送叙浦令宋元老总干》宋代·王庭圭—轺车昔参使者驺，万里粟帛咸括搜。荆蛮小县天一陬，却来执板拜督邮。督邮偃蹇聊复尔，鹤书夜逐秋风起。峨冠端恐立螭头，汗脚行当踏龙尾。公家有儿才毁齿，背诵六经如泻水。九重天子念勤劳，令试礼部收英髦。愿作文章惊四海，他年一钓连六鳌。但知工部好骥子，勿怪将军寻凤毛。《腊月望日出郊探春游告成观谒大禹祠酌菲饮泉遂至龙瑞宫观禹穴薄暮而还》宋代·王十朋—禹葬稽山不记年，丹青落尽庙依然。神文秘在藏书穴，俭德流为菲饮泉。龙瑞峰峦高近日，鉴湖烟水阔浮天。东州佳处略经眼，自笑好奇如马迁。《乐府变十章 其三 商中丞》明代·王世贞—唶女商中丞，胡不冠而惠文。逍遥坐高堂，谁令六师。女张皇高，天下有白日，不照将军之门。唶女中丞，白日又不照未央。肘腋之祸私所详。欲言未言以彷徨。唶女中丞，曷不为良臣，势迫难为良。念欲为忠臣，忠臣罹祸殃。甲士三十万，东西若风云。唶女中丞，自有君子六千人。不愿隶大将军。愿隶主上察不臣。唶女中丞，雷霆蔽天来，一何殷殷不收。脱女惠文之冠，三木而囊头。朝备席上僚，暮列庭下囚。唶女中丞，养犬吠发宵人之奸。后宫乃得脯腊，养犬以饔餐。唶女中丞，编槿衡御，阑入之暴臣。陬者乃得剪撤，编槿以为薪。诏使驰入壁，欲归定远符。前庭族将军，后庭出赦书。肉如崤赐大餔。健儿擦血马喷珠。还我冠，冠中丞，争呼四望追锋车。唶女中丞，覆盆之光独不开。饮丝茹纶向泉台。日出之日胡为哉。《送家叔通守光山二首》宋代·李洪—籍甚贤通守，吾家叔父尊。暂淹纡旧绶，久合拥朱轓。楚甸重分刺，边城已息屯。前驱须少伫，天子有恩言。《曰川馈无花果答丝瓜之赠叠前韵》明代·李东阳—翠笼珍果望还赊，报我真应愧木瓜。采掇恐沾秋径湿，传看不觉夜灯斜。饱知实德非虚语，脱尽浮华是大家。异物清诗两奇绝，渴心何必建溪茶。《舟溯黄河即事》明代·卢龙云—乘舟五月出维扬，客子当歌思转长。京阙北瞻云渺渺，河流东下水汤汤。频年旱魃怜荒损，何日污邪足稻粱。转饷未能宽旦夕，催丁已复急河防。梯航十道输天府，车骑千人指帝乡。负弩形疲还置驿，挽舟力尽尚赢粮。几家烟火愁炊桂，极目沧波待变桑。中泽雁鸿差可叹，大东杼轴向来伤。但看耕凿俱王土，不似纷争屡战场。最爱阳城先抚字，并须元结集流亡。年来荒度功多就，更拟河清颂圣王。《拟古闺怨三首》宋代·王炎—花开复花谢，堕在藩溷边。不惜花落尽，惜无长少年。《临高台》明代·王洪—今日不乐，登彼高台。吹竹弹丝，与君徘徊。发我浩歌，酌我金罍。顾望四山，郁何崔嵬。人生若寄，多忧何为。岁月既遒，曾不我迟。皎皎明月，泥沙蔽之。灵蜦云飞，蝍且制之。织女在室，不秉机杼。惟星有鳖，不可以釜。黄鹄一举，戾于云衢。啁啁鸒斯，哂之枋榆。莫高匪山，莫深匪海。玄穹为幕，长河为带。招彼黄鹄，俾为君驾。君坐而驰，我以为御。超厥泰邃，历天而游。逍遥无为，以永千秋。《苏幕遮 辩水源清浊，木金间隔》元代·潜真子—昆仑山，出猛水。一派东流，九曲浊连底。下流不通无处止。澄净清清，照见神光体。金木因，为妙旨。龙虎相交，何假同元义。只恐众生难省会。再举阴阳，切切生惭愧。《诉衷情·神功圣德妙难量》宋代·赵师侠—神功圣德妙难量。灵应著莆阳。湄洲自昔仙境，宛在水中央。孚惠爱，备祈禳。降嘉祥。云车风马，肸蚃来歆，桂酒椒浆。《兴元府园亭杂咏 棋轩》宋代·文同—北城云最高，上复有乔木。垂萝密如帐，中乃营小屋。时引方外人，百忧销一局。《贻崔太祝》唐代·储光羲—天都分礼阁，肃肃临清渠。春山照前屏，高槐荫内除。《秋夜》元代·金涓—四望秋无际，凭栏夜未央。星榆晴舞叶，月桂冷飞香。人澹琴心苦，林幽鹤梦长。此情当此夕，谁肯赏凄凉。《蛱蝶行》明代·王世贞—蛱蝶来，踰苑墙，为是百卉芬芳。悲哉蛱蝶，不睹百卉。但睹翩翩之燕，衔哺其子。燕有三子，忽失其二。燕乃舍我而东西，仰见一老鸱。耽耽下视，喙血流离。蛱蝶耸身而奋飞。顾谢此燕，始谓尔彊。曷不更哺其子，令我揶揄道旁。今日乐相乐，别后莫相忘。《戏题外子写照》清代·林颀—爱君笔底有烟霞，自拔金钗付酒家。修到人间才子妇，不辞清瘦似梅花。《郊台信笔》宋代·程珌—江天俗雪未成雪，推出云头照霜月。此夕更长不可辜，何时百万入彩盧。几年长涎一车曲，输他猎奴饫生肉。也须龙伯坐鳌头，却看沙碛卧虾鳅。《忠徐倡诗》元代·张翼—西神峨峨，睢孽蔓乘，兵涂氓膏，国武乏兴。唶尔尸素营贿朋，城弗典守妖狐凌。彼章缝之徒，冠伦魁能，蒲伏詟服，倒授太阿傔以承。天廓不白暑雨冰，纲常沦隳，线绝罔凭。胡为优徐倡，冶容倚市矜。鬕妖驱之俾侑乐，頩玉肆詈无陵竞。噤讴褫舞馀，怒鬟植鬅鬙。铅为钢，刃划膺，载营霸，灼上升，顾守臣钜儒，汗恧衔愧死莫惩。二仪磅礴忠义气，犹出下里孰可仍。桓桓执夷徒，乃反经沟塍。尔倡丹衷烛日月，易粉黛，誉声绳绳。污渎流，回清澄。《重和堡中八咏 其五 莲渚》明代·释函可—梦破荒天苦乐齐，情存净污便成迷。东方亦是莲华国，何事迢迢愿更西。《郁孤台》宋代·金君卿—鳞鳞万瓦绕云根，环列诸峰势独尊。屹若灵鳌浮海面，俨如谋将立辕门。赣流东汇龙蛇走，崆阜南来虎豹蹲。乘月偶为逃暑饮，欲扪南斗当清樽。《次韵》宋代·蒲寿宬—绝顶秋高风露寒，倚阑心事到梅间。谁知岁晚相思意，欲种梅花满此山。《蝉》明代·屈大均—不食蝉无力，声如易断何。露华涓滴少，秋气泬寥多。高洁虽天性，悲凉岂太和。萧萧玄鬓影，一叶亦婆娑。《江城子 秋思》清代·李雯—一篙秋水淡芙蓉。晚来风，玳云重。检点幽花，斜缀小窗红。罗袜生寒香细细，怜素影，近梧桐。栖鸦零乱夕阳中。叹芳丛，诉鸣蛩。半卷鸾笺，心事上眉峰。玉露金波无意冷，愁灭烛，听归鸿。《刘季澄投赠新诗，次韵为谢》宋代·杨万里—君操笔耒启新畲，耕遍西溪万卷余。藜杖芒鞋来得得，柳风花雨政疏疏。是家人物孙如祖，惊代诗文我爱渠。努力收科无早晚，不须灯下独长嘘。《摇扇》清代·弘历—摇扇风即生，自然非勉强。天炎风亦炎，气爽风亦爽。谓风自扇出，风性应无两。谓风不藉扇，扇收风何往。祝鮀不能辨，公输难措想。明有时而暗，泰山蔽一掌。智有时而愚，扬声以止响。倏忽丧混沌，神珠得罔象。谁能去安排，豁然天地朗。《题聂松厓印谱》清代·戴亨—君不能身佩长剑趋明光，又不能手提孟劳开八荒。郁郁蓬荜不得志，慨然嗜古穷轩苍。一艺精专可千古，何须奔走荣名场。但持昆吾五寸铁，直探隆古龟龙穴。阴晴寒暑四十年，心摹手拟精神结。天不雨金鬼夜哭，魂招斯籀来奔谒。长安文苑多英奇，挥毫洒墨咸繇□。偶得邀君为篆刻，便觉名姓生光辉。陋我逢君苦不早，晤言欢若平生好。为我购石镌数方，但觉鸿黄气邃窈。印谱传为希世珍，谱中人识辽东老。文三桥，何雪渔，高名已并前贤驱。劝君怀宝且归去，烟霞啸傲栖蓬庐。蓬庐之乐乐莫比，琬琰休向街头市。君谓绝技可赢饶，千里辞家客燕邸。时方重利较锱铢，真赏于今竟谁是。况君负郭有良田，丰歉不至啼妻子。劝君早赋归去来，我实饥寒不得已。《宿白云山奉圣襌寺》宋代·杨万里—径夹长松照地青，眼看高阁与云平。出林殿脊先知寺，满路花枝未见莺。上到峰头千嶂合，下临岭脚一溪横。山寒入骨冰相似，冰杀人来却道清。《凭栏》宋代·陆游—蝉嘒晚尤壮，鸦栖久未安。不成浮舴艋，故作凭阑干。露重倾荷盖，风尖蹙芡盘。新秋动归思，更觉五湖宽。《飞燕咏》明代·陈子升—射鸟还来凤，君王总不知。承恩看合德，玉面发赪时。《雨窗独酌》近代·黄浚—风窗片晌变晴阴，褦襶谁怜酒独斟。去日江湖归永忆，当前雷雨动孤吟。衣袽塞漏从教坏，几砚生黴亦自禁。只有远书浑懒报，每拈诗笔始惊心。《题画和沈豫轩》明代·庄昶—乾坤秋淡泊，万里见真空。谁识此中趣，我怀无极翁。江湖还野艇，今古各光风。安得神游共，青天作主东。《初归吴兴感赋 其一》清代·李含章—楚水燕山忆旧时，廿年踪迹总相随。今朝独返蘋洲棹，冷月寒镫照鬓丝。《驿马叹》宋代·方回—铁陈突万人，上西下之}驾行九轨。圣门称其德，成功亦云伟。嗟尔驿骑者，售身堕泥滓。朝才南一程，夕又北百里。鞭走不暂停，脊背作疮疮仓换胡}。尔生既无知，尔死然后已。盐车未为甚，敝帷无复拟。惟人役万物，致用期为美。用之失其所，益此即损彼。服牛利播种，鑽龟卜休徵。牛龟何不幸，为人谋何矣。释氏欲无生，厥意殆见此。奈何说轮回，眩俗滋谲诡。人畜互相为，万万无此理。皮毛受困苦，王侯享华侈。谓皆前世事，夙业之所使。我独谓天性，岂各私一己。生囿形骸间，死散虚空里。性同质不同，窜易乌有是。爱人而爱物，人当近仁耳。使其一不爱，何惜一马列死。我赋驿马篇，哀歌有深旨。《送别》唐代·李咸用—别意说难尽，离杯深莫辞。长歌终此席，一笑又何时。《送梁星槎源明府之浦城任》清代·吴子光—鸾凤雄姿上九天，英年早著祖生鞭。六条考绩存真鉴，百里程才让大贤。宓子弦歌花作县，邺侯风骨吏如仙。文章润色吾曹事，定有军民画像传。《宣化堂》宋代·王闻诗—圣主瑞居念远民，尽将休戚寄斯文。时来宣化堂中坐，应念田中正苦辛。《器周秀实》宋代·王洋—馀英初约转舡蓬，二载庐陵郡课同。官簿纵居时俊后，计名旧列昔紧中。三斟屡酌前溪月，一瞬曾帆下渚风。千里音容从此绝，梦随江水远朝东。《竹景和崔白石韵》明代·梁必强—高风劲节共襟期，明月清阴是故知。新笋似擎诗客笔，放梢遥见酒家旗。招邀钟子琴调凤，勾引长庚咏入鹂。相伴沙鸥歌白石，剪裁时有数行题。《送王子充归金华》元代·顾盟—春入长洲苑，东风已及时。苑中垂杨树，吹作黄金丝。送君出春城，舣舟折桑枝。以此聊赠远，相别仍相期。君归金华山，当逢牧羊儿。毋因入山去，遂尔来迟迟。杨柳飞花日，待君同赋诗。《建隆乾德朝会乐章二十八首 其五 又六变。》宋代·郊庙朝会歌辞—圣皇临大宝，八表凑才贤。经纬文天赋，刚柔德日宣。建邦隆柱石，造物运陶甄。共致升平业，绵长保亿年。《明发黄土龛过高路》宋代·杨万里—又过峥嵘雨峡间，也无溪水也无田。岭云放脚寒垂地，山麦掀髯翠拂天。碧玉屏风吹不倒，青绫步障买无钱。诗人富贵非人世，犹自凄凉意惘然。《观迎春四首 其三》明代·卢龙云—春到江南觉独先，蓂开三叶景初妍。阳和散作人间乐，社酒新丰美十千。《送池州诸化士四首 其一》宋代·饶节—禅家妙用似孙吴，奇正相生非一途。若见施银甘行者，须教红焰起冰壶。《哭何子应 其二》宋代·王十朋—肮脏宜三黜，飘零到九疑。忠膺黄屋眷，音遇紫岩知。共理符频绾，明刑节屡持。青天万里蜀，无复话归期。《故端明殿学士工部尚书致仕清源王公挽辞二首 其二》宋代·张方平—世德承槐荫，朝评许栋材。都堂陪八座，近府阻三阶。燕阁清宵闭，佳城白日开。南阡有一去，冠盖不重回。《仆射相公偶话于故集贤张学士厅写得德裕与仆射旧唱和诗其时和者五人惟仆射与德裕皆列高位凄然怀旧辄献此诗》唐代·李德裕—赋感邻人篴，诗留夫子墙。延年如有作，应不用山王。《挽赵路分善应三首》宋代·赵蕃—惟我先君子，相于出自同。年推大父行，议笃古人风。薄宦曾怜我，经行阻见公。讣闻仍葬日，恸哭匪途穷。《庚子春节书怀》近代·黄松鹤—卅年湖海旧游人，节序芳菲话一新。碧树鸠呼何待晓，红泥燕逐不成春。闲门坐冷南窗雨，试墨磨开古砚尘。望里家山归棹渺，无心再问落花津。《隐居杂兴 其五》宋代·杨公远—髼松两鬓欲成丝，又是桃红李白时。百岁光阴须藉酒，一生志趣莫过诗。世情因向贫中识，画思方知老后宜。却喜半犁新雨过，旋分菊本莳东篱。《舟中怀辛至善》元代·谢应芳—春草绿如许，之人犹未归。江东云度水，马上雨沾衣。王事驱驰久，家乡信息稀。多情旧时燕，还绕画梁飞。《怀金可卿》明代·康海—忆昔与君别，悠忽今十年。不能见颜色，徒存秋夕篇。展玩泪沾臆，相思隔万川。男儿奋迅虽有时，叹息君才诚绝弦。竖儒仅能诵章句，腾踏青云凌钜贤。珍味安能通俗口，广陵之散谁可传。罕山金可卿，三原马溪田。徒使高名贯星斗，科场不售惟我怜。昔也令人羡三凤，今我孤骞情惘然。相如既有凌云赋，讵待吹嘘方上天。《奉和贝闻喜先生元玉二首 其一》当代·陈振家—访隽探贤岐岭来，诗为红线不须媒。铺笺题赠豪情发，即席和酬生面开。同览风光寻古迹，更循地理论人才。班门未敢乱挥斧，且就珠篇借样裁。《海棠》宋代·强至—西蜀传芳日，东君著意时。鲜葩猩荐血，紫萼蜡融脂。绛阙疑流落，琼栏合护持。无诗任工部，今有省郎知。《次韵南京道中》宋代·洪适—密叶成阴行路宽，鸠鸣莺啭足开颜。半涂泥滑夜来雨，数片云飞何处山。薄暮每寻樽俎共，残春能伴节旄还。尘襟好濯西湖水，偷取禅房一日闲。《寄僧》宋代·李之仪—得皮得髓漫多门，实际圆融理自存。谕意当时才一笑，还卿千日见三孙。维持佛法元无事，建立家山尽有文。占断乾坤今鼎足，会多哮吼慰传闻。《六州》宋代·佚名—炎图盛，六叶正，协重光。膺宝瑞，更法度，智勇超轶成汤。昭回云汉烂文章。震扬威武慑多方。生民帖泰拥殊祥。封人祝颂，万寿与天长。岂知丹鼎就，龙下五云旁。飘然真驭。游衍仙乡。泣彤裳。伊落洋洋。嵩峰少室相望。藏弓剑，游衣冠，俊功盛德难忘。泉台寂、鱼烛荧煌。银海深、凫雁翱翔。想像平居谩焚香。望陵人散，翠柏忽成行。犹馀嵩峰月，夜夜照幽堂。千秋陈迹凄凉。《题清虚庵皇甫真人坦之隐居》宋代·汪应辰—至人阅世若云浮，来本无心去莫留。应诏子微聊一出，如龙柱史复西游。遍舟绿水霜天晓，夹岸丹枫泽国秋。遥想御香清醮罢，仙鸾飞绕玉华楼。《癸亥冬得告西还途次漫赋 其一》明代·曹于汴—昨岁长安来，今岁西山去。道旁相睥睨，来往一何遽。修途旅枕寒，暴客郊原聚。岂不感君恩，绻绻不可住。君臣谊自高，行藏别有据。凭将迟迟行，聊以答吾遇。《法曲献仙音 其二 曹溪六祖袈裟》清代·董元恺—织就木棉，裁成碧绢，光耀玉环金缕。服号离尘，布名屈朐，一钵共来西土。想夜半传心印，把心灯遮住。宝林古。历唐宋，禁闱崇护。袈裟阔、都作河山坐。具龙象，遍琳宫，怎犹存亚仙祠墓。庾岭藏身，踞石根慧明辞去。只密证潜符，千载信衣留处。《一剪梅》清代·许禧身—穗帐空悬影渺茫。月到西廊。风弄西窗。来从何处去何方。母也心伤。儿也心伤。翠袖低垂振佩档。泪滴云裳。悲结衷肠。丰姿明媚旧时装。云气飞扬。雾气飞扬。《赠西邻卢少府》唐代·刘长卿—篱落能相近，渔樵偶复同。苔封三径绝，溪向数家通。《前宛转曲》元代·马祖常—紫檀出海南，削成琵琶槽。上有鸳鸯弦，弹曲声嘈嘈。客问此何声，新声名绛桃。一奏桃始华，再奏花枝斜。笑靥颊晕粉，仙源饭蒸霞。度作新声曲，春树双莺逐。双莺掷金梭，鱼藻荡圆波。陌上行车带结罗，绛桃年少光阴多。《烛影摇红 月夜泛舟里湖，遍串六桥并丁家山而归，山椒一园，歌鼓彻曙》清代·朱祖谋—压镜秋姿，四山浓黛和愁敛。浴空蟾影转斜河，三五凉萤闪。清景人閒易欠。洗閒情、筒杯未酽。窣波钟罢，归尽连钱，蜻蛉孤泛。欺月珠镫，隔花飘出閒阑槛。乱催阿滥聒清宵，鱼鸟应微厌。残画沧洲半罨。挂西峰、苍龙睒睒。昏鸦醒未，风外稀疏，重城更点。《奉和圣制雨中春望诗》唐代·苗晋卿—雨后山川光正发，云端花柳意无穷。《过吴江 其一》明代·胡奎—江上凉生白苧袍，荻花枫叶晚萧骚。长虹饮涧天在水，怒雷劈山风送涛。地势混茫通九泽，风流今古属二豪。收帆暂向枫湾泊，唤索吴姬压小槽。《枯木竹石图》明代·陆深—人间何处真不俗，雨后山前两竿竹。雪村老人幽兴多，落笔龙孙削苍玉。离离乱石出涧底，古木压枝虬欲起。相思天际望美人，月明一片湘江水。君不见工师取才，伶伦裁管。兼收并蓄，截长补短。开图识苦心，听我歌款款。《闭户》宋代·丘葵—芝兰岂是为人香，浊世纷纷贵自藏。闭户不求如意事，读书自得养心方。卓然有见如参倚，操则常存勿助忘。但使天根常活泼，小园花卉亦相羊。《神京乐四首 其三》明代·李梦阳—钟鸣长乐馆，乐奏未央宫。寿域皇图迥，钩陈紫极通。《七夕饮张子言偶偕田希古》明代·皇甫汸—山馆凄清城日阑，花开荏苒引杯盘。俄传令节惊秋候，漫喜新逢得地官。乌鹊故飞霄汉迥，星辰不动露华寒。七襄仅有桥边度，一笑应知人世难。《古意》明代·孙承恩—美人生南国，绝世多妍姿。窈窕如游龙，青杨宛娥眉。与我结绸缪，恩爱两不疑。青蝇一朝集，白璧生瑕疵。恩情中断绝，弃我忽若遗。盈盈对面间，邈如天之涯。感今复念昔，使我长嗟咨。《立春日和王翰林》元代·范梈—北斗红云上，西城皓雪边。岁华今若此，宦味故依然。节轥荒冬后，寒驱夹日先。楼台通帝极，井落散人烟。登眺临无际，欢娱信有年。客情关外地，农事庾阴田。只有伤弦促，那能效屐穿。几时归栎社，尽日接芳筵。宝鼎升平瑞，金幡淡荡妍。逶迤朱凤集，潇洒白鸥眠。远业嗟何就，高明赖必传。道虽沾世用，意漫逐时迁。顾遇烦频数，欣荣颇倍千。江湖万里兴，烂熳百花前。《澄秀上座院》唐代·韦应物—缭绕西南隅，鸟声转幽静。秀公今不在，独礼高僧影。《冬至日即席赋别黄萍谷同寅》清代·孙元衡—至日初长暖律迎，登楼今见众峰晴。来时烟鸟随潮泛，往路风花与雪轻。红叶堆边人欲醉，青山尽处月偏明。大堤芳草关门柳，又领中原别友情。《句》宋代·杜耒—不画涪翁画李翁。《湖居与仁先结邻赋呈四首 其二》清代·俞明震—平湖寒不风，曙光隐微月。自起开柴扉，霜篱犬争出。昨宵闻夜渔，灯火倏明灭。惊尔花底眠，狺狺任呵斥。日出辨鸟声，又入东邻壁。心知一饭难，甘充两家役。跳浪非不豪，帖耳听悚息。老至惜物情，生事同悽恻。君看麋鹿性，忍受嗟来食。《寄殿卿 其二》明代·李攀龙—燕山为客地，莫共酒人居。吾辈诗名大，其徒剑术疏。风尘官不调，雨雪岁将除。何限东归意，春花满旧庐。《程泰之郎中以诗三绝觅省中梅花因次其韵 其三》宋代·王十朋—竹亭不到几经时，来往逢梅似退之。遥想吾庐溪上好，十分乡思又关眉。《题竹间桃花》明代·贝琼—万琅玕里一枝春，向客无言又似颦。彷佛武陵溪上路，放舟何处觅秦人。《甲寅秋兴十首 其七》明代·张萱—膏肓泉石五经秋，老我从人唤马牛。举眼世情皆水淡，回头罪过总风流。秋声两岸桥边竹，山色一帘溪上楼。此日君恩真浩荡，逐臣犹拜醉乡侯。《豫章江皋二绝句》宋代·杨万里—幸自轻阴好片秋，如何余热未全休。大江欲近风光冷，平野无边草亦愁。《竞秀阁》宋代·朱翌—辋川遥展右丞图，盘谷中藏李原居。龙睡潭深飞客櫂，凤鸣枝才结吾庐。但令蜡屐去前齿，安用鸱夷托后车。西望子陵三十时，烟云来往问何如。《鹦鹉曲 愚翁放浪》元代·冯子振—东家西舍随缘住。是个忒老实愚父。赏花时暖薄寒轻，彻夜无风无雨。占长红小白园亭，烂醉不教人去。笑长安利锁名缰，定没个身心稳处。《满庭芳》宋代·则禅师—咄这牛儿，身强力健，几人能解牵骑。为贪原上，嫩草绿离离。只管寻芳逐翠，奔驰后、不顾倾危。争知道，山遥水远，回首到家迟。《留别经略》清代·赵翼—稍踏边尘识险夷，忍辞苦口语临歧。一江沈锁公无渡，千里持粮士有饥。上将在谋争要著，南人不反竖降旗。惟应预拟平蛮颂，待取秋风露布驰。《郡中别馆未为客也而客况倍之长宵不寐因之诗之》明代·郭之奇—一馆萧然予客凉，似疑客惯未全尝。晚云自作秋容远，落烬相依夜息长。酒罢细闻诸籁寂，吟成出见列星光。漫劳久对深寒绪，却令多愁只独商。《次兴济感事留示冯云亭时方不理于口》明代·冯惟敏—归骑迷荒渡，空城枕浊河。官闲公吏少，邑小弊民多。一叹一回老，三年三度过。冯唐吾与汝，勋业近如何。《滕县作》清代·姚燮—斜月惨将落，大漠尘头昏。回风递厖吠，始知前有村。细路入颇石，髡柳交其根。地气郁阴垢，到面凄若温。古屯撤春戍，石似饥马蹲。低檐接茅瓦，屋角高麦囤。荒舂乱野碓，宿火穿断门。居人劝餐饭，坏污错饮樽。努力强馋嚼，得饱安复论？驱车且前迈，蔼蔼明朝暾。群岚出遥秀，聊以清宿魂。《山林古松》宋代·释文珦—古松形甚怪，得性在山林。偃盖盘空老，流脂入地深。青霜曾换骨，野火误烧心。材大诚难用，良工亦漫寻。《和许总卿》宋代·王之望—孔明屡出师，常苦粮食少。公今主边计，积粟丘阜小。卧龙志空大，流马功竟杳。当时若得公，大事指顾了。《愁二水》明代·郭之奇—江有水兮春有风，水西来兮风自东。两相遇，各相冯。岁之朝，吾以同。日兮杳杳，旬其再中。睇烟光之怫郁兮，几含思而自蒙。遭阳侯之泛滥兮，盖为余而造雄。心靡靡而难竞兮，就欹危之片篷。迷宵旦以摅方怀兮，绪沉抑而莫汎。愿寄辞于飘云兮，揖东君而陈衷。何回汉之浮浮兮，疑鼓浪于丰隆。望前山兮偃蹇，与极浦兮初终。伤幽峰之泻绿兮，怨碧渚之流红。惜吾不及无心之落花兮，依湛湛之露枫。折琼枝与瑶华兮，护微芳之远丛。恐时岁之如斯逝者兮，及秋霜而转蓬。吾且夷犹以自怡兮，观万象之魂熊。觅渔歌于佪溆兮，悟身外之塞通。时亦犹其未央兮，进亦无求其太匆。睹惊波之杳至兮，随游雾以塞充。接朝容之浩淼兮，下晓气于巃嵷。道何远而不达兮，志何立而不崇。万变其情岂可极兮，伫寸进之为功。吾将过牛渚而燃照兮，依鹭洲而启笼。藐蟠踞之龙虎兮，羡冥飞之鹄鸿。盼白门之遥色兮，悲金粉之日空。曾不知朝之几变兮，孰两江水之可穷。《再次前韵示元老》宋代·苏辙—豪杰多自悟，不待文王兴。四方有余师，十厔岂无朋。我老不知时，早岁谁误称。归来理茅屋，对客食藜蒸。遇渴即饮水，何尝问淄渑。冠裳强包裹，毁誉如飞蝇。植根久已尔，苕颖日自升。忘我亦忘法，无水知消冰。《九日登尧山》明代·陈琏—几载尧山负赏心，忽逢佳节强登临。白云极目家何远，黄叶满林秋又深。杖屦徐行怜草色，壶觞列坐爱松阴。且将酩酊酬清景，何用闲吟慨古今。《偈倾一百六十九首》宋代·释智朋—事同一家，万别千差。云门糊饼，赵州吃茶。何似南山鳖鼻蛇。《重过万松居》明代·王应斗—迹绝丘园七载移，重游差慰梦中思。尊前黄鸟皆新友，楼上青山是故知。松菊尚馀高枕地，萑苻休话探丸时。年来鼓角无宵警，垂老生涯应在斯。《与杨十二、李三早入永寿寺看牡丹》唐代·元稹—晓入白莲宫，琉璃花界净。开敷多喻草，凌乱被幽径。《致奠张柔直知郡龙图以诗四章哭之书置灵几以代祭文 其三》宋代·李纲—去岁如今会豫章，从容谈笑共衔觞。岂期便作终天诀，尺素开时神内伤。《建隆乾德朝会乐章二十八首 其一 第二盏毕用《天下大定》》宋代·郊庙朝会歌辞—皇猷敷八表，武谊肃三边。兰锜韬兵日，灵台偃伯年。奉珍皆述职，削衽尽朝天。功德超前古，音徽播管弦。《立春日酬钱员外曲江同行见赠》唐代·白居易—下直遇春日，垂鞭出禁闱。两人携手语，十里看山归。《企喻歌》宋代·佚名—男儿欲作健，结伴不须多。鹞子经天飞，群雀两向波。《游道院一首倚前韵》明代·顾璘—青春客京国，王事靡见程。佳辰结俦侣，览彼夫容城。高兴如游丝，缥缈云中萦。花屿列棋局，松林听经声。偶然谢尘鞅，亦慰烟霞情。俯瞰碧草出，仰视白日行。乘时不娱乐，偃蹇虚吾生。《观同年刘云章诗集有留题三德院听琴老君坛等作感念存没辄题一首于左方因以柬云章云》明代·刘崧—久别故人心惘然，忽看诗句忆当年。蛟腾古寺云生壁，鹤去仙坛月满天。晚岁归栖真不负，旧交零落总堪怜。密湖好种垂杨树，为报春来系钓船。《连日驻白帝城怀古感事阅陆放翁诗集追和其韵》宋代·程公许—益以扼为国，前后辟两门。剑栈径偪侧，峡江浪崩奔。盘礴六十州，奠位西南坤。天险岂轻设，参旗宁易扪。我行当严冬，岸沙高涨痕。绝壁走猱玃，深潭伏鼍鼋。东逝注沧海，西来非一源。相传石笋三，下接滟滪根。长怀草庐公，受遗龙准孙。志节局不展，德义深可尊。矧伊跃马壮，得与同日论。形势今犹昔，世故难为言。抚事重感慨，遐瞻莽尘昏。空馀瀼西东，未泯冰雪魂。腊残春意动，清波跃河豚。挝鼓趣下峡，渚宫同一尊。《春从天上来·幂幂尘埃》元代·姬翼—幂幂尘埃。叹自古悠悠，不省沉埋。利名场上，人我丛中，单认这个形骸。念本来一点，谁无分、都是仙材。谩疑猜。唤千声酩酊，不肯头回。何日梦中惊觉，管识破从前，白蚁庭槐。洞天深处，霞友云朋，谈冰咀雪相陪。对紫芝幽圃，香风里、碧酒倾杯。信悠哉。有龙蟠虎绕，沉醉蓬《秋夜次四侄韵五首 其五》宋代·刘跂—穷檐讵云陋，霜月粲孤明。空山值饥虚，秋菊餐落英。吾衰抱沈瘵，玩物得我生。循分各有适，天公一何平。《过山寺听僧说金刚经义》清代·李锴—云迥双林近，沙寒细路移。蛟龙秋竞起，虫豸晚犹啼。一语清尘却，经时落日低。是心何所住，流水自东西。《村步杂书所见 其三》明代·陈献章—晚食南山稻，堂堂愧野人。平生无可说，一个白头亲。《杂兴 其十》明代·李攀龙—古今一旦暮，俯仰成兴衰。不见桑榆云，千里相蔽亏。黄金苦易尽，红颜安可为。如何膏粱士，拂拭使人悲。《别何处士陵俊老》唐代·谭用之—三皇上人春梦醒，东侯老大麒麟生。洞连龙穴全山冷，《为女学生题堆绢花鸟存十一首 其二 梅》近代·施蛰存—雪满閒庭月满廊，一枝横处动幽香。如何不作乘风想，来与佳人点额妆。《玩丹砂 赠华亭李济川》元代·马钰—十一吾侪一个来。十人缘绊未心灰。莫教失脚落轮回。早早投玄离苦海，闲闲炼气养灵胎。功成同去赴蓬莱。《留都偕同年游宏济寺迟王任庵不至》明代·李元弼—閒来结驷扣禅扉，才到江头重振衣。为爱高僧花径扫，却怜王子剡舟迟。千峰落木凌空下，万壑晴云入望飞。倦倚危栏遥极目，可堪羁思正依依。《书李主事传》明代·黄衷—伊人郎署资，矫矫乃遗直。读书乱山中，讵肯徇甔石。圣明允神断，血狱岂冤抑。所具棘下臣，疑情固当白。南裔佩赐环，山水含古色。嗟哉秘英灵，使我永叹惜。《雨夜》宋代·张咏—帘幕萧萧竹院深，客怀孤寂伴灯吟。无端一夜空阶雨，滴破思乡万里心。《三字金》当代·叶嘉莹—怀锦瑟。向谁弹。掷流年。千点泪，一声弦。路茫茫，尘滚滚，是人间。抬首望，碧云天。莫凭栏。秋易老，恨难言。月华明，更鼓尽，梦江南。《送吴促庶待制出守长沙》宋代·王珪—画船催鼓送将行，一醉离觞下玉京。延阁漏间空紫橐，洞庭波起猎红旌。曾冠獬廌奸回讋，却佩龙泉种落惊。莫向江城叹卑湿，贾生不信使群荣。《蝶恋花》明代·杨慎—名园雨过晨妆洗。冶叶倡条，何处闲桃李。斜日帘栊风满地。纷纷又逐东流水。摇荡春心几千里。欲网韶光，唤取游丝起。燕懒莺慵春有几。丁香枝上含新紫。《画眉》明代·逯昶—妾欲画短眉，恐不宜时伴。妾欲画长眉，恐人笑疏散。请郎临妆台，随意画长短。《珠江词 其三》明代·李之世—酒旗临岸屋临江，映水朱扉面面窗。游人立马羁金络，少妇当垆泻玉缸。《醉翁亭怀古》清代·秦鐄—琅琊亭馆郁苍苍，未许行人识醉乡。北宋君臣论景祐，南谯山水老欧阳。一林啼鸟宾朋散，千古流泉啸咏长。并入众声醒客耳，不胜萧瑟满回塘。《乐府杂曲。鼓吹铙歌。河右平》唐代·柳宗元—河右澶漫，顽为之魁。王师如雷震，昆仑以颓。《红梅图》明代·黎贞—最爱西湖万树霞，绮罗丛里媚韶华。东风恰似河阳县，谁道孤山处士家。《和晏相公初春》宋代·韩维—春物华犹少，春风思已多。新黄先入柳，微绿自生波。酒兴潜倾倒，诗情暗揣摩。流年不须问，判作白头歌。《次韵答王伯修见寄 其一》元代·赵汸—万壑千岩一径幽，烟霞烂熳不须收。檐当雪瀑疑无夏，窗近风林欲借秋。钟鼓有人迎海鸟，江湖无地著沙鸥。方平近约来相访，听彻箫声月满楼。《秋日有怀朱长君可大》明代·于慎行—谈经几日别东州，回首谁登济上楼。素月芳尊成远梦，长天极浦足离愁。书传蓟北霜鸣远，人在漳南玉露秋。一水蒹葭江口路，何时却见北来舟。《悼亡百绝句 其六十六》清代·许传霈—浣濯衣衫初不知，从今检点要亲持。纵令一领兼旬著，无复帘前说换迟。《巴陵雨中》元代·陈益稷—鸦拂平林雁阵空，黄花行李老秋风。如何一夜江南梦，尽在巴陵细雨中。《闰六月望日立秋》明代·邓云霄—剩得閒身水石旁，眠云弄月醉波光。西风又到双梧树，北牖新添六月凉。阶下候虫知节序，镜中华发问行藏。秋来多少思莼客，得似登楼在故乡。《题欧阳永叔新凿幽谷泉》宋代·刘攽—江南多名山，少有琅琊比。琅琊盛泉石，晚得幽谷美。将非造物者，留以待君子。乃知智且仁，必好山与水。公有高世材，此山共森峙。公有济物心，此泉共清泚。泉始居地中，隐塞未如此。今为万丈流，近自一勺始。东浮沧溟广，下益松桧喜。奈何公之惠，及更局千里。安得从公居，曲肱偃吾几。安得从公游，枕石洗吾耳。是非付天壤，尘事如脱屣。当为谷中叟，肯为轩冕起。《杨花曲三首 其三》南北朝·汤惠休—深堤下生草，高城上入云。春人心生思，思心长为君。《有感五首 其二》明代·薛瑄—谁使三苗叛，深劳王者师。操兵诸将勇，转粟万人疲。行见投戈日，还看奏凯时。犬狼何足道，雨露本无私。《题建康路教汤碧山金陵十咏卷后》元代·曹伯启—清词十阕吊兴亡，华屋丘山梦几场。一片东南佳丽地，老怀吟咏转凄凉。《苏李泣别图》宋代·刘克庄—风云惨悽，草树枯死。笳鸣马嘶，弦惊鹘起。熟看境色非人间，祁连山下想如此。手持尊酒别故人，此生再面真无因。胡儿汉儿俱动色，路傍观者为悲辛。归来暗洒茂陵泪，子孟少叔方用事。白头属国冷如冰，空使穹庐叹忠义。茫茫事往赖画存，每愁岁久缣素昏。即今画亦落人手，古意凄凉谁复论。《送张叔潜编修造朝》宋代·陆游—此士名高北斗南，眼中独许我同参。匆匆却作临分恨，一月何曾笑二三。《简栖用沈二岁朝韵寄怀依韵奉酬一首》清代·曾习经—寻常蹋地能生忆，况是高楼一曲歌。哀乐十年殊孟浪，文章百辈枉江河。读书未恨吾生晚，揽镜方嗟去日多。不有故人慰慷慨，南山白石行当磨。《方君景大家赏菊分题得锦菊二首 其一》明代·黄仲昭—繁英千叠绝鲜明，列向华堂最可人。綵服舞时看不异，诗囊近处认难真。月中漏泄天机巧，露里分明蜀锦新。摘泛霞觞香更好，用蕲慈寿等松椿。《寒食夜苏二宅》唐代·杜甫—寒食明堪坐，春参夕已垂。好风经柳叶，清风照花枝。客泪闻歌掩，归心畏酒知。佳辰邀赏遍，忽忽更何为？《洪武四年面圣恭赋》明代·梁临—午门韶舞阅春辉，阊阖炉烟细细时。黄帕金盘擎虎榜，绯衣乌帽拜龙池。身临北极闻天语，面觐东宫见凤姿。每慕仙瀛今始到，壮行安敢负男儿。《象州江上》元代·蓝智—山川空历历，舟楫更迟迟。落日江如练，清秋鬓欲丝。孤云晴自远，独鸟晚多疑。未敢辞王事，苍茫问路岐。《山斋书事》宋代·陆游—山榴子结又重开，巢燕雏飞却续回。雨足人畦千顷稻，日长风舞一庭槐。浩歌从酒愁仍在，作意观书睡已来。常恨流年不相贷，若为更著暮蝉催？《题双桧》宋代·赵佶—拔翠琪树林，双桧植灵囿。上稍蟠木枝，下拂龙髯茂。撑拿天半分，连卷虹南负。为栋复为梁，夹辅我皇构。《俞母节诗》明代·徐渭—藁砧一别泪阑干，冰雪遗书墨未乾。每执寒灯看不尽，独居罗帐岁将残。红妆久歇孤鸾镜，白发仍簪五凤冠。地下相逢应有问，丈夫犹自立孤难。《故承议李 其二》宋代·邹浩—甫毕荣亲愿，归休不计年。心冥尘竟远，善积子皆贤。万事残初梦，千龄掩逝川。登门独无路，追感倍悽然。《樊城》清代·叶在琦—衡阳归雁返，人在楚山前。塔外眉痕月，城头卵色天。绀林随驿远，青嶂与云连。胜地多耆旧，风流感夕贤。《金刚随机无尽颂·尊重正教分第十二》宋代·释印肃—塔庙比摩尼，觉了不修持。身中真舍利，只恐自狐疑。《虞美人 看花》明代·叶小鸾—阑干曲护闲庭小。犹恐春寒悄。隔墙影送一枝红。却是杏花消瘦、旧时风。海棠睡去梨花褪。欲语浑难问。只知婀娜共争妍。不道有人为你、惜流年。《甲辰除夕书感》近代·洪传经—无情岁月已辞辰，又是平头六十人。花下潘安今老丑，镜中庾信昔清新。也思好鸟吟为伴，谁信寒梅放及春。自顾狂顽君子弃，龙蛇未必厄于陈。《西直门外》清代·弘历—石街廿里凤城西，雨后郊原绿欲齐。晨露瀼瀼畅好润，夏云霭霭易为低。幸逢有是沾恩霈，那忘前兹待泽稽。返法宫缘致斋戒，观农为慰更钦兮。《土番竹枝词 其六》清代·郁永河—覆额齐眉绕乱莎，不分男女似头陀。晚来女伴临溪浴，一队鸬鹚荡绿波。《题官文佐自画小影二首 其二》明代·陈恭尹—嘉果闽乡与粤乡，满盘堆出荔枝香。年来阙下频颁赐，未必山人独自尝。《送曹季材赴京师因寄刘子宪助教 其一》明代·贝琼—跨马金陵去，征衫尚有尘。壮心知烈士，离色惨羁人。草白方经晓，花殷欲借春。殷勤一杯酒，何日重相亲。《咏史诗》魏晋·阮瑀—误哉秦穆公。身没从三良。忠臣不违命。随躯就死亡。低头窥圹户。仰视日月光。谁谓此可处。恩义不可忘。路人为流涕。黄鸟鸣高桑。《禅人并化主写真求赞》宋代·释正觉—止水怀月，空山吐云。清白自若，高閒不群。丘壑性灵兮猿鹤得伴，江湖情味兮鸥鹭相分。《鹧鸪天》近代·朱荫龙—但恋残秋不恋家。觉来旅味酽如茶。欲从尘海偷偷老，几费微波特特斜。挥铁板，倚铜琶。莫矜年少薄风花。酣红总被愁催去，枉叩人天一线涯。《论语绝句一百首》宋代·张九成—若於君子能修敬，敬外无缘复有余。子路不思三致问，病犹尧舜果何如。《白水诗》先秦·佚名—浩浩者水。育育者鱼。未有家室。而召我安居。《木兰花慢 癸巳晚秋冼玉清教授南归过沪，赋此赠行》近代·龙榆生—正江南秋好，刚把手，数心期。奈草草劳人，匆匆骊唱，又赋将离。依稀。十年前事，甚白云、不绊薜萝衣。入眼琅玕高馆，光摇翠葆参差。相知。长役梦魂飞。天遣愿无违。爱徐熙粉本，彝斋雅操，貌出冰姿。芸帏。从伊读史，拥皋比、浑未让须眉。岭表春回特早，料应先寄梅枝。《西江月 题洞天清晓图 珊瑚网名画题跋卷十一》元代·王国器—金润飞来晴雨，莲峰倒插丹霄。蕊仙楼阁隐＊＊。几树碧桃开了。醉后岂知天地，月寒莫辨琼瑶。一声鹤叫万山高。画出洞天清晓。《河豚》近代·沙曾达—鯸鲐久著吴都赋，性毒形同蝌蚪奇。江上居人偏癖嗜，青郎味美胜斑儿。《偶记洛下旧游》宋代·宋祁—洛阳三月见梨花，遥认清香识钿车。今日风光两无赖，莫愁应已嫁卢家。《生查子》明代·王毓贞—兰沐绮窗凉，红汗酥胸溅。倦倚玉栏杆，蜂咂娇花颤。红沁被池香，翠滑眉心现。挥麈扑青蝇，佯拂檀郎面。《和柳子玉官舍十首之土榻》宋代·黄庭坚—榻前鼓吹蛙一部，榻上古木吟风雨。客来相倚竹根眠，免令不解陈登去。《赠曾地师》明代·皇甫汸—早年精地术，终岁客江门。辨壤因知脉，穷河遂识源。珠丘虞冢秘，金盌汉陵存。访古游曾遍，通幽业自尊。邦君迎射覆，弟子窃书翻。岂是亡牛者，空思坠马言。《和穆父待制蓬莱观雪》宋代·杨杰—戊辰岁历长，两春一逢腊。上瑞兆丰年，同云弥六合。初如天马来，奔入银河蹋。梁苑客后至，郢楼曲难答。锦绣方还里，樽罍喜开阁。光照孙康书，寒恤袁安榻。但爱川陆平，不问瑶珉杂。扁舟欲泛剡，凛气若浮漯。龙图屡烹试，风腋顿爽飒。明月交清辉，绛笼不燃蜡。《度云砌关》清代·戴望—高枕闽江势转东，当关一敌万夫雄。倒悬瀑布青天上，乱激危涛怒石中。当日北门亡筦钥，至今南国怨沙虫。谁怜匹马秋风客，望里苍茫似断蓬。《答李武伯》宋代·陈宓—李郎江西彦，杰出天与才。勉斋恨得晚，垂绝倾所怀。朅来复入闽，吾道叹已乖。延平有书社，四儒孔门侪。地势得爽垲，山川似天开。群贤为一至，君至亦少谐。所读唯圣经，坦然疑无猜。藜藿足可饱，窗几无馀埃。乐天复安土，何有羁旅哉。所望讲究精，南山赋台来。如何苦吟僻，却与长吉偕。昔人三百篇，词达谢剪裁。那用愁肝肾，推敲费安排。请寻颜氏乐，兀兀坐书斋。《次韵和仲咸对雪散吟三十韵》宋代·王禹偁—静对春天雪，时烹月俸茶。久闲便澹薄，渐老厌諠哗。徙倚终朝看，溟蒙向晓加。应同头上发，复乱眼中花。光暝侵灯暗，声繁拂竹斜。东风吹片片，北户积些些。最豁三农望，匀淹百草芽。润胜天上露，媚掩日边霞。史笔应先纪，丰年的不赊。舞萦农叟袂，飘逐使君车。善政商於郡，优闲副使家。酒钱随分有，诗笛且须夸。岸洒泉声好，园滋荠色嘉。无心思北阙，有兴读南华。地隐商於洛，山绵楚与巴。拖肠甘似鼠，画足不争蛇。有病如原宪，无才敌景差。由来叩寂寞，全胜事骄奢。世态诚堪笑，前贤亦可嗟。绛侯憎贾谊，白傅怨王涯。宣室终前席，浔阳暂种畲。升沉常自得，消息一何佳。自顾曾伤翼，甘同不食瓜。但全蝼蚁命，敢斗虎狼牙。竹箭天生直，潢污地本洼。敢云求富贵，且免奉奸邪。夜黑灯烧桦，朝饥饭带砂。尚惭纡紫绶，岂望署黄麻。亲寿高如鹤，儿娇语似鸦。时时倾一酌，聚口笑唅呀。《藩臣恋魏阙》唐代·蒋防—剖竹随皇命，分忧镇大藩。恩波怀魏阙，献纳望天阍。《秦楼月》元代·刘秉忠—调羹手。残枝莫折离亭柳。离亭柳。年年春尽，为谁消瘦。海棠过雨愁红皱。行人驻马空搔首。空搔首。秦楼花月，凤城歌酒。《感旧》宋代·吴芾—达宦吾乡旧罕闻，跻荣两禁止三人。二公嗟已归长夜，一老知能得几春。轩冕但堪遮俗眼，湖山正限乐天真。不妨日日花前醉，已是行年及七旬。《元夕块坐因用叶翰林去年见寄元夕诗韵写怀 其二》宋代·程俱—短日良易暗，凝阴有时晴。何人劝之照，烛燎皆争明。今年春苦寒，寒威剧幽并。连绵积三白，云埋阖庐城。深泥浃新雨，行路无人声。藜灯不来下，箕卜岂复迎。朝来日照梁，天气忽已更。稍闻桥市间，箫鼓远近鸣。吴人尚游乐，急如赴春耕。唯有穷巷士，守穷如守盟。《宿蒜岭驿书怀二首 其二》明代·郑岳—冠冕惭吾分，劳生亦此官。皇图多远略，世路乏清欢。毒雾迷闽岭，惊雷下建滩。经过虽已惯，犹遣壮心寒。《晓发盘豆驿》清代·顾印愚—驿尘闺梦不分明，上马闻鸡尽四更。今夜玉娘湖畔月，冷吟愁绝玉溪生。《七夕夕直》清代·管世铭—行庐山色暝，七夕夕郎归。引手明河近，回瞻列宿稀。新凉生禁树，余曝入宫衣。天巧宜频乞，惟于宦路非。《答陆导甫》明代·陈子升—陆郎金散尽，萧索对斑骓。踏遍重关草，空馀两鬓丝。春芳一以歇，阴雨况凄其。世故还相见，披襟似旧时。《首尾吟 其八十二》宋代·邵雍—尧夫非是爱吟诗，诗是尧夫不忍时。戾气中人为疾病，和风养物号清微。世情非利莫能动，士节待穷然后知。尚口乃穷非我事，尧夫非是爱吟诗。《夜坐 其二》宋代·韩淲—吴山岁夜雨，巷深杂泥土。白发倚高楼，长吟自怀古。人人寻酒杯，处处亦歌舞。万事付灯檠，寒炉听更鼓。《杂感》近代·李景复—万业空存尚玉韬，四民惊惧忆前朝。剧怜南海狂涛沸，忍令西江烽火遥。深泽幸逢曹惠武，路人空盼霍嫖姚。蜀先蜀后终成谶，怪底山中待解嘲。《如梦令（咏梅）》宋代·廖行之—应是南枝向暖。那更青春未晚。竹外见红腮，芳意与香撩乱。肠断。肠断。无奈东风独占。《鹧鸪天　除日桃林雪中登高作二首 其一》当代·卢青山—满目风残雪半残，犹将点点打诗笺。几鸣孤鸟飞仍敛，一派寒潮去复还。心百折，事千端。今年故故似常年。明年此日身还在，怅和谁去倚危栏。《宴四川余制置乐语口号》宋代·李曾伯—分弓辍自侍臣班，来拥貔貅设汉关。胆落毡裘千里外，指呼羽扇一麾间。共期朴实工夫到，会见承平气象还。荆益论盟如此酒，从今西雇释天颜。《将往金陵留别鄂中诸友》清代·王至甸—虚舟原不系，来去只随缘。惜此苔岑好，要之金石坚。东风白门柳，斜日汉阳船。一别情何极，相思鼓七弦。《杂诗四首 其四》明代·方孝孺—幡幡市井人，出纳量锱铢。积财至千万，侈然夸有馀。华堂占广陌，列肆遍通衢。朝餐聚侠客，莫饮罗名姝。一朝与法遇，家破及妻孥。金玉归县官，不能赎其躯。郭解既夷灭，季伦亦门诛。安知子原宪，穷巷歌唐虞。《行琼儋间肩舆坐睡梦中得句云千山动鳞甲万谷》宋代·苏轼—四州环一岛，百洞蟠其中。我行西北隅，如度月半弓。登高望中原，但见积水空。此生当安归，四顾真途穷。眇观大瀛海，坐咏谈天翁。茫茫太仓中，一米谁雌雄。幽怀忽破散，永啸来天风。千山动鳞甲，万谷酣笙钟。安知非群仙，钧天宴未终。喜我归有期，举酒属青童。急雨岂无意，催诗走群龙。梦云忽变色，笑电亦改容。应怪东坡老，颜衰语徒工。久矣此妙声，不闻蓬莱宫。《游金嶴赵园赋海棠梨花呈留宰》宋代·陈傅良—海棠故作十分红，梨更超然与雪同。文物英华周盛事，风流玄远晋余风。《逆旅主人家园木犀始开谨辍两握副以二绝句驰》宋代·曾丰—月里秋犹未满机，人间风露发其微。悬知朱墨长生睡，急诏黄香略解围。《村馆》清代·安嵥—读书深柳巷，幽意乐如何。地僻心逾远，林香得句多。《沁园春 同远公和云臣越生赠答之作》清代·陈维崧—五十之年，细数生平，人间可哀。看白首相知，晨星寥落，朱门先达，覆雨喧豗。只此贫交，陶然永夕，蹴鞠弹棋更举杯。交驩甚，记看花并出，踏月偕回。千金散尽还来。算细故宁容芥蒂哉。况白雪连箱，读之气尽，红牙一曲，闻者心灰。亟续曩游，竞投新阕，从此萧朱忍见猜。真嘉话，使词场数子，笑口齐开。《捕鹿》清代·张湄—出草东郊径路深，枝头鸟语最关心。几声啁唽宛如诉，不似黄鹂俱好音。《水龙吟 甲午仲春，次韵报张东荪教授燕郊见怀之作》近代·龙榆生—未须重话宣南，虏氛消向帷灯里。惊疑树影，迟回驿使，悽笳四起。国有人焉，我何为者，理应休矣。但残编坐拥，么弦漫拨，共明月，成深契。已分今生愁悴。忏多生、断魂千里。馀寒自忍，蹇修谁托，雁音难寄。白雪词情，艳阳天气，怎能堪此。看孤飞老鹤，云罗渐敛，把苍穹倚。《紫芝和来》宋代·邓肃—雨馀榴火欲烧空，宫槐老翠闇薰风。即今此景那可恃，忽观玉露泣芙蓉。请公文急出新格，一变茅黄兼苇白。坐令鼠辈扫地空，毋使再来相主客。异日光芒李杜高，声价岂但一时豪。故应高视空四海，纷纷过眼万银袍。我生作意游弱水，蓬莱杳隔三万里。何如平地揖诗仙，一洗从来郑卫耳。期公便作九鼎重，云水未容扁舟弄。漫天霖雨在胸襟，半夜吹作高宗梦。鬼方月窟虽殊陬，愿治之心辄相投。泽民事业无多子，要使人人鼓腹游。《谒金门 其一 题巫峡清秋》近代·谢觐虞—井络高秋隐夕晖。片帆处处忆猿啼。有田谁道不思归。白帝彩云天百折，黄牛浊浪路三迷。音书人事近来疑。《寿淮安王正郎父母》明代·黄衷—门通驷马庆犹繁，萱秩椿龄喜并尊。红玉驻颜如稚子，黄眉盖目戏曾孙。龙纹护诰双衔命，凤历题年六改元。遥想淮南开寿域，蜡梅花下倒琼樽。《友人拟古乐府因题十绝句 其三》元代·黄清老—生爱东邻女，蛾眉画不如。近来机杼废，临得右军书。《南乡子》清代·王鹏运—斜月半胧明，冻雨晴时泪未晴。倦倚香篝温别语，愁听，鹦鹉催人说四更。此恨拚今生，红豆无根种不成。数遍屏山多少路，青青，一片烟芜是去程。《送完者都同知》元代·杨载—来游天子学，藉甚有声华。论事依三策，藏书至五车。姓名题雁塔，谱牒记龙沙。自可编青竹，兼宜绾白麻。文工金有价，貌美玉无瑕。兴尽方豪饮，篇终不浪誇。岂惟吟《芍药》，曾是赋《蒹葭》。事莫分难易，人须辨正邪。月中初折桂，天上始乘槎。勿待秋风起，宫门听鼓挝。《赠县令任满》元代·张昱—一勺清泉水，三年共此心。不堪弹别鹄，惟是邑中琴。《游圆通寺》宋代·马仲珍—一筇吾事足，身世付科头。渐长石间笋，半遮林杪楼。云飞山欲动，木落塔如浮。游客未归去，松阴人茗瓯。《阳翟道中有怀存之二首 其二》宋代·李之仪—夕阳风里得君心，常约清香带月寻。红萼似披经几嗅，绿条如弄已难禁。野狂不惯娉婷醉，蓬鬓偏宜蓓蕾侵。准拟归时更浮动，琼樽宁谢十分斟。《王夫子》唐代·白居易—王夫子，送君为一尉，东南三千五百里。道途虽远位虽卑，《诗一首》宋代·薛魁祥—霜风猎猎催寒冬，诸君马首将欲东。出门浩气如长虹，举手欲挂扶桑弓。君家渭阳盖世功，黄沙万里归兵戎。牙旗金甲照天红，江南草木皆春风。黄金筑台高巃嵷，三千珠履夸豪雄。君今联辔登仙篷，绿水依依泛芙蓉。貂蝉出自兜鍪中，蝟锋螳斧一扫空。我忝吴下旧阿蒙，铁砚磨尽平生工。於山未见泰华峰，於人未见欧阳公。借君谈天荐口为先容，他日四方上下追逐如云龙。《春雪题兴善寺广宣上人竹院》唐代·杨巨源—皎洁青莲客，焚香对雪朝。竹内催淅沥，花雨让飘飖.《古意》明代·孙蕡—山矾花落春风起，吹妾芳情渡江水。梦中蝴蝶相交飞，门外鹊声郎马归。《马虚中柳城春色图》宋代·龚璛—城中尘头十丈高，欲画春风风怒号。佩霞仙人骑鹤背，却度太虚观乐郊。当时丹青争出色，借与天公动摇碧。上流老子馀旧踪，恒大将军亦曾植。树犹如此我何堪，莫学江南系船客。雉堞平成天下平，有情有思弄春晴，隔叶睍睆黄鹂声。《依韵目和北京孙更俊先生七律三十首 其十八 三肴》当代·陈振家—尘羹土菜准丰肴，西舍东邻新故交。互捉迷藏喧翠岭，同抓蟋蟀走荒郊。争雄频去攀藤索，打闹千回舞竹梢。每忆少年欢乐事，童音犹在耳中呶。《秋试后再寄林井伯》宋代·林亦之—方国三年一合围，圜门屡战定高飞。人如我友无青眼，天岂斯文厌紫微。苦县老聃终遁去，敬亭小谢未须归。丈夫谋宦非身计，荔子山前有彩衣。《妙高峰》清代·陈宝琛—阑干东际是京华，香火何缘属碧霞。四十年前残泪在，中官衔诏祷天花。《荷》明代·徐渭—荷花越女两相邻，小墨描颦别有神。再遇猿公溪水上，不愁输与斗青萍。《书怀·金朝》赵元—懒退无心廪与庖，愿㩦诸子斸山硗。閒消白日醒吟醉，猛省浮生梦幻泡。窈窕云山三兔窟，漂摇风树一鸠巢。联名便入村家社，莫认公卿是故交。《送刘泾州》宋代·刘敞—刘侯之弓三百斤，壮气可以摧浮云。不忍区区事狐兔，自请治郡当胡尘。天子外家异恩礼，秋庙旧鼎多功勋。少虽侍中贵省士，匈奴宜避飞将军。忆昔汝南始相得，十年见君我发白。可怜日月如过翼，我诚儒生犹恨惜。腰间宝刀手中策，驰骛万里须努力。《偈倾一百六十九首》宋代·释智朋—禁足安居，一句直举。匝地普天，四月十五。《满江红》宋代·黄人杰—时帅已拜兴元命《陵井喻氏岁寒山居》宋代·文同—蕨平处士居山日，手种青松一万根。岁月惭深枝尽偃，雪霜虽厚叶仍繁。本宫胜概逃轩冕，更结清风遗子孙。寄语后人须爱护，莫教空有令名存。《改祭修斋决疑颂》宋代·释遵式—杀牛惭禴祭，黍稷本非馨。斋诵真明德，何劳执礼经。《对雪忆隐直》宋代·刘敞—淅淅度窗竹，纷纷缀馆梅。怕消愁寂寞，看舞爱徘徊。寡和思吾友，相望共酒杯。时披白鹤氅，西北上高台。《送袁本谦致仕归 其二》明代·杨士奇—白下门前路，殷勤独送行。楚山浮暮霭，淮树起寒声。菰米香云饭，鲈鱼紫玉羹。老年今有此，何异学长生。《病目作近体诗五首》宋代·晁说之—愁极犹知吾道尊，尚烦几许北堂萱。善人在疚乡评减，老物可憎天意存。谩使楚囚临澧浦，难教汉使识河源。著书昔日年犹少，老意今朝欲绝言。《谢顾天祥送将乐石》明代·沈周—一拳奇骨胜仇池，落眼真看玉雪姿。急埽秋轩容突兀，更栽野竹与扶持。已藏东海从深袖，便捲沧波答小诗。莫道空言尚加拜，此怀还托米颠知。《送刘仁甫省亲还蜀》明代·祁顺—知己难为别，思亲不可留。京华凉月夜，乡国白云秋。道重浮名薄，官贫素节优。平生慕忠孝，此外复何求。《鼓笛慢/水龙吟》宋代·佚名—去年今日关山路，疏雨断魂天气。据鞍惊见，梅花的皪，篱边水际。一枝折得，雪妍冰丽，风梳雨洗。正水村山馆，倚阑愁寄，有多少、春情意。好是孤芳莫比。自不分、歌梁舞地。砌香砌影，高禅文友，清谈相对。琴韵初调，瀹瓯催渝，炉薰欲试。向此时，一段风流，付与晋人标致。《和渔翁四绝》宋代·刘黻—世业相承不裹头，一家全在水中浮。有鱼便可供沈醉，休问清流与浊流。《莪默绝句集译笺甲集 其八十》当代·伯昏子—汝命通涂机网充，教余踯躅勒青骢。复教罪罟由天降，强堕人于恶彀中。《江上望西兴》宋代·滕岑—跨浦桥边万里风，客帆去尽暮江空。西兴只在斜阳里，白壁青林淡染红。《选冠子 为冼玉清女教授题手拓邝湛若先生玛瑙冠图》清代·杨玉衔—入地沈沈，切云岌岌，明福潜光重灿。岸帻吟风，投簪遁世，有约罗浮虚愿。海雪堂空，二雅音微，一琴血溅。算南冠不死，红羊劫后，流花波咽。曾见说、名士天涯，蛮娘云亸，犵鸟獐花昏旦。撄锋免胄，结带殉缨，惹起琅玕镌怨。晞发楚魂，栉沐高凉，芳薰钗钿。况弁髦非敝，膏泽留遗手篆。《古像赞二百零五首 其九十九 唐德宗》明代·孙承恩—畴咨惟勤，志意亦锐。斤斤其明，彊倖自遂。忌刻于始，姑息于终。弊源在兹，多言何庸。《望海楼晚景五绝 其五》宋代·苏轼—沙河灯火照山红，歌鼓喧呼笑语中。为问少年心在否？角巾攲侧鬓如蓬。《喜魏源王柏心李杭诸君成进士寄之以诗五章 其三》清代·姚燮—动取空言诮，高文久若菅。谁知千里翮，原向伏时娴。真赏难虚弋，吾躬转惧难。石潭清在户，未忍照衰颜。《闲居 其一》清代·赵铭—新营小筑十年余，棐几湘帘得静居。秘阁评花皆史例，草堂话梦亦仙书。避人柳下偏宜锻，叠石梅根未许锄。长日闭门无一事，自开绣帙曝蟫鱼。《同杨方叔游开宝上方有怀里中二三故人》宋代·韩维—京都寡临观，兹地高且明。仲科一来望，旷然写予情。千载豪杰尽，夷门荆棘生。时平盛民物，华屋连飞甍。长烟冒百里，下视色正青。慨彼尘土间，扰扰何多营。往车无徐驱，来马无停征。顾惭托閒官，幸得游衍并。念我同里人，三四不在行。孔公老龙山，孙子令江城。崔閒盎有粟，辛困冠无缨。一回西南首，惨淡意莫平。《郊庙朝会歌辞绍熙元年恭上寿星圣皇太后至尊·隋代》佚名—慈皇天临，睟表怡怡。钦哉圣子，亲奉玉卮。丰抃嵩呼，欢浃华夷。迩臣捧同，是恪是祗。《郑广文瑞川再寄黄丝赋谢》明代·何吾驺—载披黄绢感相思，恨少当年幼妇词。篱菊夜寒蝴蝶冷，落英吹伴帐中丝。《闻李翰林游池上有寄》唐代·吴融—花飞絮落水和流，玉署词臣奉诏游。四面看人随画鹢，《题上元雪作题证道寺》宋代·毛滂—故岁婵娟独自来，今年更唤玉妃陪。要知霁色本无际，端放眼中云雾开。《颂古十一首》宋代·释普济—示疾毗耶问讯疏，知音惟有老文殊。问来答去胶投漆，一病翻成两病夫。《四时杂感四首 其二》当代·杨启宇—碧海青天夜寂寥，飞星一点去何遥。可能十万光年外，有女曾吹月下箫。《望海》明代·刘崧—独上高原望海堤，黄云白浪使人迷。无端路近青铜港，流水三条尽向西。《携毓女及外孙一洪至天香楼吃东坡肉，复同游西湖》近代·洪传经—吃了东坡肉，来游西子湖。味长留舌本，波静狎舒凫。寥落存三代，艰虞各一区。梅妻应伴我，笑语问林逋。《金沙江西行十首 其九 巨甸》清代·牛焘—山市霭晴岚，山光一抹蓝。春归铜柱北，花发铁桥南。风暖香抽麦，江晴晓浴蚕。鼠姑连岁好，留醉客停骖。《到汉东和张伯常六首 其六》宋代·范纯仁—诗筒相续到随城，练句挥毫老益精。尺素屡兼双鲤赠，一言相诺百金轻。酒思佳客忘怀饮，梅吐新香扑鼻清。但得安车寻旧约，敢施行马待先生。《移官巴陵行有日矣书呈唐德舆程士和梁和仲于》宋代·赵蕃—问认书能数，飘流见愈亲。通家如弟数，受赐亦州民。渺莽重湖路，羁栖一病身。欲行行未得，风雨况频频。《潇湘八景 其二 洞庭秋色》宋代·释德洪—秋霁湖平彻底清，沧浪隐映曜光轮。寒光炯炯为谁好，倚岸凭栏兴最清。《醉落魄/一斛珠》宋代·魏了翁—无边春色。试从汉谕堂边觅。《己亥杂诗 其二十五》清代·黄遵宪—男执干戈女甲裳，八千子弟走勤王。崖山舟覆沙虫尽，重带天来再破荒。《西坞》明代·高启—空山啄木声敲铿，花落水流纵复横。松风吹壁鹤翎堕，梅雨过溪鱼子生。尚有人家机杼远，更无尘土衣裳轻。斜阳已没月未出，樵子归时吾独行。《华严真师以诗见贶聊成二章纪其趣尚 其二》宋代·司马光—素发青眸七十馀，未尝游学只安居。旁无几杖身轻健，应为心闲得自如。《乙丑冬重过古囊 其四》明代·黄廷用—本是吾宗子，超然云外情。重莲昭帝贶，双虎狎师行。缩地通仙界，扣关入洛城。空馀丹鼎在，采药学无生。《七夕后二日送王君还渠阳》明代·屈大均—双江合流何汤汤，左江右湖城中央。浮桥冲断望风雨，迟君一日开帆樯。炎云欲散苦未散，秋过七夕方微凉。平头交扇尚挥汗，解襟且复依林塘。君今拜亲留不可，八千馀里归称觞。阿兄晨羞弟夕膳，笑加匕箸因芬芳。紫芝老父两眉秀，白鹿仙人双耳长。明岁能来觐叔父，宝坻美酒多携将。惠阳郡楼一再酌，更看灵鹊填河梁。《七夕》清代·弘历—万古凄凉夕，双星聚会辰。塞高疑汉近，鹊翥俨桥陈。何必层楼结，依然檐鼓新。不知月露下，秋思动何人。《寄张鸣道》元代·耶律楚材—张君宗派自留侯，壮岁成名入士流。一代诗声如玉振，千钧笔力挽银钩。平山邂逅初青眼，汴水伶仃已白头。遥想荷花好时节，故人吟倚仲宣楼。《穷年守岁五首 其一》明代·郑潜—穷年百忧集，怅然怀故居。故居渺何许，亲爱当何如。严君赣东邑，道阻音问疏。近使岭表来，分寄廪禄馀。新舂雪三斗，喜给旬浃储。加餐拜深恩，甘旨惭久虚。谁知海邦客，弹铗歌无鱼。《赠无咎以既见君子云胡不喜为韵八首》宋代·张耒—诗坛李杜后，黄子擅奇勋。平生执羁靮，开府与参军。举诗秉笔徒，吟哦谩云云。安知握奇律，一字有风云。《王太学至卿一子四岁未能言尝两遇大厄梦异僧获存或夙生有缘习也一绝纪之》明代·胡应麟—似梦如痴画阁前，前身谁为问梯仙。三生我亦琼楼客，一堕风尘四十年。《酬高邮知军蒋殿丞见寄》宋代·王禹偁—青云岂望更翱翔，览照唯添鬓雪光。为郡自知无政术，归田犹拟拜封章。且眠锦帐趣兰省，终掩云关卧草堂。三入承明已过分，有何词笔敌长杨。《和运使修升阳观落成》宋代·吉康国—被命经营始，鸠工结构初。深严开殿奥，高敞称楼居。室外飞檐巘，岩隈下屋渠。钟声薄霄汉，祠事走邱墟。遁世谁能洒，登高迥莫如。鹤游三岛驾，人望五云车。绮井风光润，疏寮月影舒。威仪模紫极，形势巩堪舆。池有泉球旧，坛空级石馀。霓旌那复下，绛简更谁书。童子追前躅，愚生泣太虚。烟霞犹赫奕，松竹自扶疏。封号方连进，休祥已密储。跻兹仁寿域，率土庆于胥。《幽居》近代·吴未淳—小住门庭静，林泉景物奇。沼黄春度柳，篱绿夏侵葵。近瀑蛩声润，连山梅影迟。四时饶逸兴，日日有新诗。《夏景无事因怀章来二上人二首》唐代·皮日休—澹景微阴正送梅，幽人逃暑瘿楠杯。水花移得和鱼子，《与僧题梅》明代·符锡—道山梅树缘谁写，墨妙分明夺化亚。蜂蝶未知真假在，回回他自领春风。《赠范直夫》宋代·朱松—将军竞病诗成处，南浦春归兰玉丛。渐减心情身老大，久乖谈笑路西东。乡关落日苍茫外，樽酒寒花寂历中。且与寓公同放旷，浩歌相属倚秋风。《送行人刘谕使满刺加》明代·张和—华发渐盈头，谁怜万里游。佩辞天阙晓，帆挂海门秋。积水浮仙屿，寒星伴使舟。归来宣博望，准拟是封侯。《宫词 其八》宋代·赵佶—羲献真踪胜古初，搜求方得到皇居。退朝彝鼎然沈水，因染霜毫更学书。《答友人夜直诗韵》明代·汪广洋—碧树秋声满，彤庭月色高。故人待清漏，永夜直东曹。听履鸣瑶佩，飞觞看宝刀。犹能临素壁，和雾点霜毫。《和酬李宣德二首 其二》宋代·吕南公—临邛大邑少鸿生，初敬多辞马长卿。几许分财来涤器，不如收迹去躬耕。生前遇主无高位，死后遗文有盛名。毕竟负他贤令意，被人传说是闲情。《昭武太守王子文日举李贾严羽共观前辈一两家》宋代·戴复古—古今胸次浩江河，才比诸公十倍过。时把文章供戏谑，不知此体误人多。《浪淘沙 再用前调书怀》明代·周瑛—宦思与羁情。惯见频更。丈夫泪不等閒倾。得丧路头勘破久，宠辱谁惊。诗社订新盟。玄酒大羹。鹿声鸟语共呦嘤。只因昨夜思亲苦，白发齐生。《舟行里下河 其二》清代·许传霈—淮南多小菽，味美如香粳。舟子深知我，瓶瓮炊粥成。谢食日兼旬，饮此胜瑶琼。客路无药饵，得此亦怡情。《绝句》元代·无名僧—百丈岩头挂草鞋，流行坎止任安排。老僧脚底从来阔，未必骷髅就此埋。《三断石》宋代·杨备—孙吴纪闻旧刊碑，埋没蟠螭与伏龟。惆怅石冈三断在，至今犹似鼎分时。《答霍兵宪入都见访》明代·欧大任—阙下欢相见，何当策马寻。直声汲黯在，家教石君深。香远梅花岭，官贫桂树林。从来鸾啸客，一不问升沉。《漫书》明代·郑希良—鸭江如带去悠悠，岁月无声暗逐流。万里胡天云出塞，一声羌笛客登楼。长风吹送燕山雨，断雁归来鹤野秋。对酒却歌乡国异，孤城落日独搔头。《次韵奉答王岱麓 其二》明代·王渐逵—茑萝门巷迥相同，竹长孙枝桂长丛。客至未沽秋露白，果成先荐荔支红。诗来神鬼偏惊讶，语入鸥凫亦解通。世烈威名倾海内，老渔何幸庆遭逢。《云青马歌》清代·陈克家—天山坑谷如履夷，将军事毕诗人骑。古来赞马千万语，不如辕下逢相知。皇师辗转夙深讨，裴李临军功始表。天生神物应时须，重见云青出横扫。清时谁敢议边才，三十六城空壮哉。但使孙阳行不到，莫嗟绝域老龙媒。《读《史记》四十首 其四十 封五利》清代·张晋—文成术既穷，云食马肝死。栾大本同师，进因乐成姊。五利将军好大言，安期羡门同周旋。黄金可成河可塞，不死之药亦可得。深宵祷祀下神仙，神仙难致鬼可格。佩六印，封将军，燕齐术士尽扼腕，言神言鬼何。言者亦可哀，世间安有神仙哉。吁嗟五利不足数，奈何乃使尚公主。《秋月山中放歌》宋代·释文珦—秋气清，秋叶鸣，四山风骨方峥嵘。有时支颐静对，有时缓步游行。朝昏之景无尽藏，一皆遗我无人争。中林橡栗又何拾，老夫快活不可名。乃作歌，歌此情，云中木客时来赓。《题李三书斋 崇嗣》唐代·陈子昂—灼灼青春仲。悠悠白日升。声容何足恃。荣吝坐相矜。愿与金庭会。将待玉书征。还丹应有术。烟驾共君乘。《佳人照镜》唐代·张文恭—倦采蘼芜叶，贪怜照胆明。两边俱拭泪，一处有啼声。《临终偈》宋代·刘尧夫—不到清泉白石边，却来城市走喧喧。夜来一派银潢水，泻向琼台玉槛前。《和陶诗 其四》明代·李贤（原德）—幽树集群鸟，倏焉各惊飞。惊飞不顾返，使我中心悲。恐非栖止处，岂不失所依。我行岁云暮，薄言此旋归。抚我庭前松，劲操恒不衰。永言固深盟，岁寒不相违。《次韵卢疏斋就以赠别二首 其一》元代·程钜夫—百川昼夜流，万折不能止。群山势崩奔，终古乃在此。人生费推挽，三叹中夜起。潇湘有佳人，朗月鉴秋水。思之不可见，旷若隔千祀。相逢在岁晏，使我寝食美。又言当远别，东去数千里。何由小踌躇，招招彼舟子。《北窗伊吾 其六》宋代·赵戣—北窗伊吾，吾谁与俱。融融沂风，怀哉舞雩。《柳河馆》宋代·王珪—柳河山外日晖晖，柳色犹枯草正腓。阴壑水声多北注，晴峰云影尽南飞。黄牛拥毳争春耦，白马弯弧落暮围。路入陇尘谁与问，桑间胡女避人归。《浣溪沙》宋代·晁端礼—昼漏迟迟出建章。惊回残梦日犹长。风微歌吹度昭阳。《瑞鹧鸪 收家书》元代·马钰—家书接得急开封。正值糊窗要避风。我愿难随你意去，道心不与俗心同。行功未满大千数，云水须游太一宫。传语儿孙并弟侄，后来书至＊墙《观台》宋代·苏轼—三界无所住，一台聊自宁。尘劳付白骨，寂照起黄庭。残磬风中袅，孤灯雪后青。须防童子戏，投瓦犯清泠。《灯下观菊花影同社中诸友赋 其五》明代·袁宏道—舞影将流地，颓香乍可闻。玲珑千朵月，碎琐一窠云。押以无弦韵，吟成没字文。长时嗔罔两，或恐近夫君。《十二月十四日绝句 其三》明代·吴与弼—精脩从此可容閒，勘破当年义利关。随处动心兼忍性，何忧不到古人班。《听蝉鸣应诏诗》南北朝·沈约—轻生宅园篽，复得栖嘉树。岂敢擅洪枝，轻条遭所遇。叶密形易扬，风回响难住。《苦雨》唐代·林宽—霪霖翳日月，穷巷变沟坑。骤洒纤枝折，奔倾坏堵平。《元夕召客值月食三首 其一》明代·邓云霄—华筵才唱月重轮，别调翻成破镜吟。可叹仙妆开半面，谁云春夜值千金？红莲亟吐银灯焰，黑道轻遮桂影阴。遥忆广寒帘幕冷，寥寥云水若为心。《偶成三首 其二》明代·王鏊—漠漠斜晖转树腰，花前柳下步逍遥。忽思右掖门前侣，隐几无言候早朝。《海上用兵次萧申之韵五首 其一》明代·童冀—带甲连三郡，投鞭海可梁。人心异秦越，天险谩金汤。火烈牙樯遁，星驰羽檄忙。春风桃李夜，谁复念流亡。《方士有别号野鹤者为赋》明代·黄衷—辽城留语想仙才，共道金精有化胎。赤壁梦中曾一见，紫云台上是重来。孤踪直许秋鸾伴，远适宁虞海燕猜。花下鸣琴犹对我，素风应记蜀山回。《临江仙》近代·顾随—岂止飞花舞絮，更来撼屋摇窗。今朝不可更禁当：昏黄天雨土，暗淡日无光。看取稚芽嫩叶，栽遍砂碛山冈，十年蓊郁复青苍；罡风吹不动，屹立碧铜墙。《中元送篁墩先生谒陵》明代·李东阳—暂辞经幄下山邮，独愧官曹有去留。天上群仙归袖领，月中诸帝相神游。云深辇路苍崖合，风落离宫锦树秋。试问未安新学舍，旧名曾护碧纱不。《再和易后韵为前韵六首 其五》宋代·卫宗武—欢犹程孔交，来匪张范约。岂但授馆粲，雅与同丘壑。我圃三径荒，几年负杯酌。秋叶与春花，今幸复还昨。园丁报新阳，早梅红破萼。《过永叔郊居 其一》明代·朱多炡—王郎读书处，何异辋川庄？竹舞风梢乱，葵烹露叶香。哦诗迷鹿柴，洗研据渔梁。久坐春阴合，倾杯送夕阳。《寿刘焕之 其十》明代·释今无—昆崙碧树自青葱，神雀高飞不着踪。夜半天南吹玉笛，无人侧耳过洪濛。《重阳先一日文日送白菊命行者和茗稍觉后时戏作》明代·释函是—明朝九日应无事，抚景书怀定有诗。且趁此时风日丽，不妨先赴菊花期。堂僧喜供霜英早，行者慵烹玉液迟。更待登高人兴发，茗杯山果共追随。《题沈启南所藏林和靖真迹追和坡韵》明代·李东阳—湖亭路绕梅花曲，石砚年年洗芳渌。湖光照眼花绝尘，此老当时面如玉。诗应独步难同调，字岂必工终不俗。城东苍头持卷来，一夜起看三秉烛。我从书法得相法，骨秀神清臞亦足。有如辛苦学神仙，火冷空山断荤肉。遗编旧事已陈迹，五百年来登鬼箓。水流花落两无情，谁能更和西湖曲。石田诗人亦清士，居不种梅翻种竹。他时并作隐君论，何似周莲与陶菊。《桐川三绝 其三 文籍遭水》宋代·王十朋—文书随我下瞿唐，准拟家添万卷藏。水厄那知在平地，从今既济要须防。《过峤甸始见禾泥蛮数家有叟携酒过水见土酋饮道傍仆从皆饮酒尽乃行有作》明代·程本立—山断村才见，溪回路忽迷。贩茶非土獠，劝酒是倭泥。碧树排云直，青秧插水齐。欲忘乡土念，多事子规啼。《江上行三十首 其二十八》明代·邓云霄—夕阳生晚愁，杜蘅秋浦阔。欲采寄远人，可望不可掇。《白秀才小扇景》明代·王越—水云堆里小楼台，石径无尘长绿苔。何处幽人特相访，两舟撑入柳阴来。《夏夜》宋代·朱淑真—花底杯倾演漾金，月边风细竹阴阴。故人清远更真绝，消尽烦襟爽气深。《题墨菊》元代·刘基—粲粲金英美可餐，九秋风露与清寒。墨君莫妒夫然色，终遣灵均怨子兰。《秋潮》清代·华岩—龙君猎秋海，甲士三十万。控弦向西发，百怪咸走遁。当空曳珠旗，飙轮上下飞。后军击灵鼍，白马无人骑。冰雪满天来，两岸殷其雷。吴云不得渡，越山渐欲摧。忽如一匹练，并力细细裁。又如白芙蓉，朵朵当花开。对此心骨爽，登舟驾兰桨。散发入中流，一啸千波响。江色寒苍苍，疏林下夕阳。浩歌独归去，幽梦在龙堂。《颂古二十九首》宋代·释师体—兵行诡道，贼是家亲。无功受禄，有理难伸。《饶平杂诗 其一》清代·丘逢甲—梦醒三更画角吹，万山深处客来时。坏墙半堵双流寺，重出梅溪旧勒碑。《句》宋代·释希昼—晓天金马路，晚岁石霜心。《感春杂咏八首 其二》清代·姚鼐—新阳散馀冱，和风汎窗棂。披褐蔼自怡，举象难为名。坐有素琴弹，流韵方泠泠。往复动心志，终奏有希声。其人五百年，遇我一朝并。神理不可灭，道与天地贞。使我百世下，无以移此情。《杨花篇》明代·李梦阳—洛阳三月东风起，杨花飞入千门里。只见朝萦上苑烟，那知夕逐东流水。苑烟流水无休歇，暖日轻盈度仙阙。赵女瑶台贮綵霞，班娘团扇啼明月。綵霞明月几沉辉，陌上行人乱扑衣。征夫柳塞愁看雁，少妇香闺懒上机。柳塞香闺万馀里，草色连天度陇水。玉门关外雪犹飞，章台树里风先起。谁家浪子千金马，平明挟弹章台下。头上罗巾玳瑁簪，腰间宝铗珊瑚把。踏絮来寻卖酒家，特香坐调当垆者。当垆美女怨阳春，笑掇杨花衬绣裀。青楼薄暮难消遣，白雪漫天愁杀人。冥冥漠漠春无极，此时惟有杨花色。一朝风雨蘼芜烂，独掺垂条三叹息。《早春·金朝》边元鼎—春风走尘沙，鸟语满京国。东皇发潜润，土木变颜色。桃李争妩媚，白红姹容饰。唯有松柏姿，依然蔽崖黑。《雨中拨闷四首 其四》明代·黄衷—投簪谁谓早，谋拙悔归迟。狂极吾忘我，慵来诗戒诗。酣怜浮蚁净，老重蠹鱼痴。乌饭明朝具，溪翁素可期。《白水寺》宋代·曾季貍—暂假僧房憩，炎蒸觉顿忘。谁知六月雨，已似九秋凉。石径苔痕滑，稻花田水香。鸣蝉休聒耳，容我此徜徉。《咏扇》明代·佘翔—汉宫纨扇动，人斗绮罗春。素手披云叶，青娥媚月轮。合欢将锦字，度曲绕梁尘。莫作班姬怨，翩翩咏洛神。《草虫杂图四十二首为伍佥宪题 其三十四》明代·张宁—风高芦叶残，赢露失其翳。鸣蜩已绝响，犹奋双斧臂。犹豫多积疑，蜂虿无却虑。君子尚勇决，成败焉足计。《渔父词/渔父》宋代·蒲寿宬—江上浪花飞洒天。拍阶鞺鞳屋如船。月不夜，水无边。何处笛声人未眠。《送郑舍人之岭南》明代·王称—祥因散华甸，灵景耀神圻。东序盛玉帛，南面垂裳衣。五岳毕效灵，八荒殚同归。欣欣木德荣，郁郁皇风熙。矞云从何来，欲抱红日飞。微风忽吹去，使我心徘徊。春山黄鸟鸣，离筵醉斜晖。淊淊江汉流，此会当何时。凤凰鸣高冈，载见终来仪。文明正兹日，忽叹知音稀。《滇游途中致三益斋》当代·张力夫—风光最好到云端，雁帛来时著意看。已料班超能济世，虽为贡禹不弹冠。吟鞭更涉三江险，酌酒相期十日欢。幽谷兰芳通一气，滇南塞北路千盘。《四威仪》宋代·释慧空—坐，鼻孔婪巉眼睛大。也有人，一见横趋过。《柏坊驿题壁》明代·姚汝循—风雨萧萧滞客程，荒亭独宿峭寒生。今宵羁思知多少，听尽千山堕叶声。《题半山寺》元代·萨都剌—今日偶成林壑趣，清幽恨未得从容。龙归石洞半山雨，潮卷天风十里松。春路泥深多滑马，晚楼雾重只闻钟。荆公旧隐知何处，回首苍茫第几重。《夜坐二首 其一》明代·谢迁—桐帽棕鞋旧葛裳，閒来心地倍清凉。冥搜自喜身犹健，露坐宁知夜未央。塞上老翁谁得马，世间岐路总亡羊。多情最爱青天月，穿透疏林直到床。《出都行涿州道中见芃麦遍野慨然有田庐之思因作田家诗二十首寄意并寄芮光照杨毓舒两布衣 其三》清代·洪亮吉—穷乡寡文学，颇爱土俗淳。茅檐八九家，五世相与邻。儿童读书归，行处拾堕薪。偶逢大父行，拱立识所亲。日晚饷北皋，牵衣渡横津。心忆朝诵书，沿途讽逡巡。《归宗山籁一百四首 其二十九》明代·释函是—山池荷未放，忽已过端阳。花木宜天暖，人情耽夜凉。去年苦不雨，今夏满方塘。预卜秋田稔，可能无再荒。《庆元丁巳予与伯威欧阳兄德源葛兄三讲丙午齐》宋代·周必大—三为众，一日寿。粃糠前，珠玉后。非面朋，乃益友。松竹鹤，同耐久。《永遇乐 其八 呈赵晋臣敷文》宋代·辛弃疾—老子平生，原自有、金盘华屋。还又要、万间寒士，眼前突兀。一舸归来轻叶，两翁相对清如鹄。道如今、吾亦爱吾庐，多松菊。人道是，荒年谷。还又似，丰年玉。甚等闲却为，鲈鱼归速。野鹤溪边留杖屦，行人墙外听丝竹。问近来、风月几遍诗，三千轴。《同州王先生赐绂依昙阳庵修西方业以俟师真盻蚃少子某迎之不可于其归也代先生送之 其一》明代·王世贞—阿翁非为远公留，为觅金篦净土游。十万八千犹未是，可应西向忆同州。《冬至 其二》宋代·张耒—汴水日夜浅，天寒霜野宽。拂衣秋叶乱，冲面北风寒。不作归山计，空悲走马鞍。济时吾力薄，俯仰一悲叹。《裴大夫见过》唐代·姚合—湖南谯国尽英髦，心事相期节义高。《和陈正已九日公安道中韵》宋代·项安世—何处山无九日花，故人相遇即为家。君方去著风前帽，我已寒如露后葭。久闭柴门陶岁月，晚凭儿子送生涯。眼看一树堂堂去，双鬓那能不早华。《江南好 篷窗晨起，展诗孙舍人潇湘清晓册子，爰拟其意，广为十阕。兼述土风，亦竹枝遗讽也 其一》清代·程颂万—湘江好，城郭带江斜。官柳渡头朝系马，估帆堤畔晚归鸦。水上有人家。《六言简耘业》宋代·陈起—露湿萤光愈炽，月斜蛩韵尤清。微物得时若此，人生可不求名。《中秋感怀二首 其一》明代·董纪—今夜中秋月，清光满太空。乾坤同覆载，故旧各西东。馀事皆身外，浮生亦梦中。惟凭一杯酒，酬此桂花风。《送客之江南》明代·李英—江南千里道，君去驿途劳。山遥关树暗，云尽楚天高。秋风吹客骑，朔雪满征袍。自怜经岁月，何处望亭皋。《天津桥东旬宴得歌字韵》唐代·张九龄—清洛象天河，东流形胜多。朝来逢宴喜，春尽却妍和。《王锦衣望云思亲诗卷》明代·吴与弼—使节驰驱南复南，高堂华发梦毵毵。一杯春酒归心切，指日云边落锦帆。《立春帖子·太上皇帝阁》宋代·周必大—□□□□□□□，□□□□□□□。□□一声争理鬓，官家来奉万年卮。《题剑门》唐代·杜光庭—谁运乾坤陶冶功，铸为双剑倚苍穹。《送黄寿老谒淮南贾制帅》宋代·李龏—雪边行李别诗朋，诗教龙门在广陵。十里红楼明月夜，莫将新句让徐凝。《西湖荷荡》明代·庾楼—汎汎轻鸥外，风荷欲秀时。桥横漪水曲，寺隔远山湄。绿影侵云湿，红光带雨欹。朝来烟景好，再许问花期。《鸡鸣曲》明代·朱诚泳—沈沈漏箭催残更，扶桑日出天鸡鸣。羲和叱驭起苍震，坐令万国生光明。角角再鸣声未已，万国祼生都唤起。可怜驱入利名场，蝇营尽被鸡催死。我愿人家莫畜鸡，胶胶风雨不须啼。威凤来仪天下乐，日日窗前闻喜鹊。《芝草》宋代·李石—边上秋风生，众芳感萧瑟。何由九地底，一气回暖脉。官居类僧坊，忽有芝草坼。骈跗间红紫，合盖晕黄白。秋菌苦争气，渠自凡眼窄。此理岂人为，信我匪天厄。年余窍边廪，菜饱固不择。谬政鬼所笑，敢望神意格。山中合欢桃，陇上六歧麦。一年获三瑞，助我动行色，归来及受厘，藉口缓诛责。从今归商山，举手谢樵客。《慈溪龙虎轩偶成》宋代·吕祖俭—老松偃蹇卧江滨，风月烟云寄此身。不羡参天二千尺，低徊欲对小峩岷。《梅子黄时雨（病后别罗江诸友）》宋代·张炎—流水孤村，爱尘事顿消，来访深隐。向醉里谁扶，满身花影。鸥鹭相看如瘦，近来不是伤春病。嗟流景。竹外野桥，犹系烟艇。《独携五首 其五》近代·程千帆—神血天街淡欲无，梦边灵爽亦模胡。歌燕舞赵升平极，坐井忧天愧老夫。《喜晴应诏敕自疏韵诗》南北朝·庾信—御辩诚膺录，维皇称有建。雷泽昔经渔，负夏时从贩。柏梁骖驷马，高陵驰六传。有序属宾连，无私表平宪。河堤崩故柳，秋水高新堰。心斋悯昏垫，乐彻怜胥怨。禅河秉高论，法轮开胜辩。王城水斗息，洛浦《河图》献。伏泉还习坎，归风已回巽。桐枝长旧围，蒲节抽新寸。山薮欣藏疾，幽栖得无闷。有庆兆民同，论年天子万。《甘瓠》宋代·杨万里—笑杀桑根甘瓠苗，乱他桑叶上他条。向人更逞廋藏巧，怪道桑梢拄一瓢。《临江仙十四首 其一》当代·添雪斋—初结新秋寒意，单衣不奈流风。此番风里未重逢。梧桐随月冷，叶影满庭东。去去三千长路，今宵梦也何同？谁知清景似愁浓。一声离别曲，浅唱在秋虫。《初游投子山》宋代·吕南公—东山未尝到，兴言往游观。寻幽味已淡，全胜交凡官。扬鞭遂出郭，樵路行萦弯。遇险辄舍马，听松频侧冠。霜天正枵寥，野吹何萧酸。强步且数里，犹在荒林间。峰回得古寺，一叩云中关。高僧夺睡出，迎对如嗔烦。解榻迸伏鼠，煮茶爆新泉。东亭一何高，岌若崖临渊。西庵更爽亢，基与堂甍班。延缘遍登坐，共羡閒人閒。同游二三子，取酒醺吾颜。约略脩市果，横斜列山盘。饮语快不彻，望睫张无端。曦光忽衔西，归思攻馀欢。撩樵洒醉毫，拂壁罗矛干。调笑下前坂，暮色凄漫漫。行矣重回首，林凹数声猿。《识梦》明代·陶益—多年空拟卜芳邻，此夜奇逢梦即真。公甫宅前如共醉，隐之祠下恍相亲。曾知衡岳栖高士，未必罗浮厌异人。望望飞云烟锁断，可谁跨鹤越通津。《奉次东山公在广元夕观灯韵》明代·邵宝—寻常诗句亦黎元，垂老丹心照海门。且以数杯酬客兴，何曾一饭忘君恩。漏声入夜风全静，灯影乘春月半昏。闻说总戎多解事，漫将歌吹过江村。《虞美人草》明代·郑用渊—忆昔鸿门碎玉杯，八千兵尽楚人哀。可怜一代倾城色，别却重瞳盖世才。祇有英魂依弱草，漫将香骨掩蒿莱。花时犹似丹砂艳，长向东风几度开。《偈颂一百一十七首》宋代·释绍昙—九旬禁足山嫌多，那更重加一月遥。不解六根门互用，蜡人铁做也应消。《庐山道中》清代·王易—尘劳久何酬，随分聊看山。傍风宿酲消，靧面朝霞殷。高寒敝心目，渐觉稀绤单。鸣空佩璆然，楚女低云鬟。即此异人境，讵必穷跻攀。《天柱隐所重答江州应物》唐代·畅当—寂寞一怅望，秋风山景清。此中惟草色，翻意见人行。《烈洲在江中树颇多》明代·王世贞—郁郁烈洲树，宛然江水间。行人自不上，妒杀道金山。《送允执上人归扬州》明代·释古邈—历历秋山满眼清，维扬千里羡孤征。野行觅句随流水，旅宿安禅对月明。驿路菊黄霜渐冷，长江枫落雁初横。庐峰旧有他年约，莫便桥西遂隐名。《松门》宋代·张嵲—长林上晚烟，明月曜深夜。重闭岂吾心，自回俗士驾。《感昔》宋代·陆游—五丈原头秋色新，当时许国欲忘身。长安之西过万里，北斗以南惟一人。往事已如辽海鹤，余年空羡葛天民。腰间白羽凋零尽，却照清溪整角巾。《二郎神》元代·长筌子—离尘俗，便点检林泉雅趣。竹杖芒鞋青箬笠，泛烟波、绿蓑柔橹。月夜江天无尽乐，品短笛、潇湘蓼渚。此消息，千金不卖，好对渔樵分付。归去。对晚翠风生小浦。勘破南华龟曳尾，尽教他衣冠豺虎。野水添杯谁似我，醉卧白云深处。任秋月春花，暗换桑田，明催今古。《长安叙怀寄崔十五》唐代·武元衡—延首直城西，花飞绿草齐。迢遥隔山水，怅望思游子。《渡江云·津沽燕游，次病树丈元韵》近代·袁荣法—飘零天不管，断红浪迹，看取两眉秋。朔风凄鬓影，一桁帘衣，似水漾银钩。柔肠自怯，倚倦笛、欲诉还休。将向时、蝶恩莺怨，悄倩泪痕收。欢游。云帘香腻，月榭灯昏酣，尽平生禁受。争奈自、明朝须去，今夕难留。匆匆聚散成哀乐，引翠觞、拚却扶头。流恋处，遥更催彻鸡筹。《赠李一夔分教海丰》明代·湛若水—境土移毡近，罗浮就眼新。秪应徐节孝，扶持百年亲。《金山杂诗八首 其六》明代·王慎中—累累青冢碧山隈，银海铜泉中映回。百岁吴阊宝剑出，一朝茂苑玉鱼来。牛羊昼下新樵径，牧竖夜窥旧锁台。又道东阡营石椁，路人徒有雍门哀。《赋西汉》唐代·魏徵—受降临轵道，争长趣鸿门。驱传渭桥上，观兵细柳屯。《游梅花山偶遇汪精卫墓两首 其二》当代·李梦唐—作囚书诏两堪豪，此后生涯似续貂。假使当初燕市死，声名应是压荆高。《读张杨园先生补农书作 其三》清代·朱琰—或曰古四民，最苦农在野。佃种食余粒，年丰亦患寡。被体无完衣，充肠只菜把。商贾操奇赢，鲜衣而怒马。往来杂冠裳，气习同纨裤。何必去市阛，辛勤向里社。嗟哉岂其然，光华石中火。大抵起耕农，其厚业难堕。试看古田家，吾乡旧风雅。毋吟估客乐，遂谓富人哿。《华胥引》清代·陈匪石—流年波逝，空谷音希，暗尘帘幕。败叶敲窗，惊飙撼枕催梦觉。独拥瑶瑟高堂，对满床弦索。斜月多情，替人留影阑角。双燕无归，信梁间、定巢非昨。小炉残晕，依然云轻雾薄。转眼蓬山迢递，问素书谁托。痴语宫沟，断红犹恋芳约。《次韵欧阳天聪》宋代·邓深—今古由来几废兴，人生底事谩劳生。一身休作笼中鸟，万事终归墙角檠。且与风光闲作主，莫於诗社倦寻盟。相从只知消闲暇，自快人间物外情。《东郊晚行 其一》清代·翟灏—秋客爱夕佳，信步越畦畛。荒径少人踪，屈曲辩修蚓。微风来前林，楸叶纷以陨。高天气象严，云色酿寒紧。眠情适沙鸥，过景疾霜准。度险桥阶危，穿幽竹蹊尽。闲劳亦何为，远被风物引。《用韦苏州寄全椒道士韵赠罗浮道士三首 其三》宋代·苏过—异时公子贵，珠履三千客。人生一饭饱，安用家万石。百年过隙尔，朝不及谋夕。吾驾当早回，覆车岂无迹。《署中怀人十绝 其五 学宪黄贞父汝亨同郡人蹭蹬宦海近始典文》明代·沈守正—南国诸生旧在门，音徽未远典刑存。今朝捧檄新文格，夫子重来道逾尊。《题金总管所藏王宰临本长江万里图》元代·朱晞颜—五日一石十日水，王宰能事称子美。何因写此长江图，万里风烟来眼底。闭门读书期致身，天下国家几何理。人生积力久乃知，岂但区区事华丽。九江绝险禹所经，中涵万古英灵气。丰功伟绩想馀风，霸略雄图见遗趾。逐臣去国远于天，迁客投荒半为鬼。贤愚虽异迹未陈，历历江山旧游憩。展图一过深起予，叹息画师良有意。从险入易蜀道难，积微至著牛溪始。毫端妙刮造化窟，咫尺丹青得玄髓。百年等付桶底间，瀛海蓬山曾可苇。我诗迟拙不堪传，较似诸君发蒙耳。《雨方晴寒未减岛居日久益复无聊因再叠开岁原韵》近代·傅子馀—支离物态冷相陈，著雾楼台取次新。路熟渐忘身在客，国残谁信世无人。岛天雨杀将成夜，海市寒深不见春。日向舟车数还往，一襟仍足抗风尘。《清平乐（秋暮）》宋代·赵长卿—鸿来燕去。又是秋光暮。冉冉流年嗟暗度。这心事还无据。《雪后饮水慧聚寺》宋代·赵彦端—雪后山更佳，冷松及修竹。茫然枝上鸟，伴我梦亦熟。阴崖得寒乳，夜半胜酒渌。惜无同心人，共此一杯玉。《东风第一枝 雪岭有梅开》当代·崔荣江—峭岭晴疏，茨茅雪冷，檐冰坠玉三寸。日微不醒蛩眠，寒重总销人困。偊偊致远，败棘里、拨寻芳信。白草怨，懒破新芽，一点薄情还吝。归去也、有些许闷。嘘叹也、又些许忿。鹊枝忽起风流，梅脸霎添红晕。于寒彻处，且漫舞冻崖冰刃。应我思、检点蹉跎，正欲垢尘祓振。《寄高阳陈镐》宋代·刘挚—胸中奇蕴入天渊，平昔英游梦寐间。宝剑早因灵气识，卧龙今惜壮图闲。匈奴尚敢乘黄屋，汉骑新闻戍玉关。应共将军话功业，酒酣朝夕望燕山。《晚投韩采岩》宋代·戴表元—冬日寒难暝，岩溪浅易冰。猿飞红果嶂，人度白云层。望层多依竹，逢樵半采藤。艰难吾甚厌，何处学孙登。《聊城见荷二首 其一》明代·孙蕡—疏疏寒绿间天香，细雨微风澹晓妆。忆在古原山县里，寂寥三载负红芳。《江上舟中》宋代·廖行之—京尘无奈染征衣，况是南宫逐客归。后夜子陵台下去，只应惭愧钓鱼机。《赠清溪之荷花游鱼水墨斗方，已悬其新居雪壁。叠韵发图来谢，乐以和之》当代·幻庐—秋池濡兔颖，素菂发蜗庐。胸可无丘壑，心何去笋蔬。快游重洗研，迟答愿来书。自满荒寒意，从知惜墨馀。《夕》清代·弘历—日落远山横，苍然暝色清。归禽翻落叶，行漏递初更。檀缕萦金鸭，莲英灿玉檠。明当旋跸路，迟恋意难平。《送玖儿北上并示琰儿 其一》明代·黎民表—朝来东海气成霞，想见千官候物华。綵笔欲成三殿赋，青袍贪看五陵花。中朝谏猎传司马，别墅围棋忆谢家。云路奋飞堪自惜，勿论吾种邵平瓜。《斗法八条 其六 审势》宋代·贾似道—他若无情休要斗，分斗开时向面点。你若频撚必酸牙，焰头过了形多变。《蝶恋花 七夕》明代·沈宜修—佳节漫凭真与误。聊设罍尊，看取桥争渡。倩得蝉声迟日暮。斜河一带疏云度。乘兴花阴杯莫负。望里星飞，却是流萤错。遥忆难堪归去路。明朝愁杀残机坐。《秋暮寄山中人》明代·王恭—水国催寒早，霜风几夜砧。怀君隐居处，落叶乱山深。野鸟无遗迹，孤云不系心。悬知灯火夕，闲坐听猿吟。《游氏迎晖堂》明代·卢龙云—鸡鸣晓日映扶桑，万里烟消见曙光。影动楼台初上下，色增台构共苍凉。中天瑞霭开长夜，满地清晖豁大荒。最是飞腾宜凤羽，先从海外得朝阳。《明发西馆晨炊蔼冈四首》宋代·杨万里—也知水碓妙通神，长听春声不见人。若要十分无漏逗，莫将戽斗镇随身。《送腊》宋代·曹彦约—谓向年前稍自宽，恼人时序故多端。几回水落还添浦，百样天晴却转寒。未有梅开供探讨，若无酒遣太衰残。明朝便是春来处，暖律丁宁著眼看。《浮江望淮上》元代·蓝智—万古长江险，秋风短棹经。天连一水白，山入两淮青。把酒须明月，乘槎岂使星。云霄望不极，鸿鹄正冥冥。《寄姚安杨使君》明代·胡应麟—匹马天南客梦孤，一麾迢递问苍梧。鱼龙夜度昆明水，虎豹朝行贵竺途。草檄共看司马后，题诗曾吊谪仙无。燕山越峤空回首，愁绝都门旧酒徒。《白露》当代·姚佳—足饮程乡酒，不归将醉吟。千山排雁字，万古点秋心。白月无声冷，黄花著意深。养羞徒仰羡，群鸟过霜林。《送云居佛印禅师诗五首并偈 其三》宋代·彭汝砺—翠藤老木抱千山，行色归心各等闲。恰似白云多自在，不同飞鸟倦知还。《筑城谣》宋代·方回—从军去筑城，不如困长征。从军去掘暂，不如鏖血战。古今征战立奇功，貂蝉多出兜鍪中。徒教力尽锸与杵，主将策勋士卒苦。君不见每调一军役百室，一日十人戕六七。草间髑嵝饲蝼蚁，主将言逃不言死。《近午发舟》明代·陈吾德—舟发鄱阳快稳流，一程行色淡于秋。叮咛莫漫标文旆，恐为江湖消浪游。《村夜》唐代·杜甫—萧萧风色暮，江头人不行。村舂雨外急，邻火夜深明。《绍兴祀岳镇海渎四十三首·隋代》佚名—维南有山，于彼会稽。作镇在昔，神则司之。厥有旧典，以祀以时。百味维旨，灵其燕娭。《到龙井寺 其一》宋代·郑清之—竹门斜倚酒家帘，石路高低记水帘。炙背老农惊伛偻，乘肩痴女笑窥觇。数羝人立攀篱落，一蝶儿嬉掠伞檐。款约朋从归去路，马头应有月纤纤。《尸位学署岑寂无聊泛泛随流迹近渔父每有闻见辄宣讴咏因名瀛涯渔唱 其六十八》清代·朱仕玠—漫讶飞霜暑路中，舳舻货殖倍三农。海东千亩饶甘蔗，何啻人间千户封。《九里松六言》宋代·杨冠卿—风声不断天籁，钟韵初知日曛。人语惊飞幽鸟，马蹄踏破轻云。《读曲歌八十九首 其四·隋代》佚名—千叶红芙蓉，照灼绿水边。馀花任郎摘，慎莫罢侬连。《从军行》宋代·释斯植—茫茫塞月笼寒雾，万里征人不知数。年少难消壮志多，精锐连营肃貔虎。从军何日见军回，但见日日长淮雨。烽烟散漫满路岐，边声飒飒秋风起。天涯芒草马成群，放去弯弓乱飞舞。夜深更听胡女歌，古来白骨多於土。《山中杂兴 其二》元代·王冕—因拜山农号，生涯日日新。带泥移瘦竹，和藓择枯薪。时酌山泉赏，都无世俗尘。乌鸢虽见忌，麋鹿自相亲。《次韵再答宾南，兼寄陈伯严 其一》清代·丘逢甲—如此江山客闭门，有人相忆向蛮村。神龙睡任群鱼泣，病骥喑看万马喧。抚剑已怜消侠骨，选蓍重与揲归魂。萧条炎运人才尽，差喜陈蕃榻尚存。《归山吟》唐代·清豁—聚如浮沫散如云，聚不相将散不分。《廿二日题水南寺壁》宋代·赵蕃—落花飞蝶两翾翾，二月清明雨后天。白酒一杯成坐睡，宿寒犹在未除绵。《题建德驿用经略张舍人壁间韵》宋代·喻良能—残暑涂山去，凉风至德来。吟馀秋色老，客里菊花开。传舍全依石，中庭半是苔。张公有佳句，三复兴悠哉。《同年韩令君百谷齐之诸贤邀饯幼于馆分韵得云字》明代·王世贞—社中诸俊总能文，况复柴桑有隐君。十载空林成独往，一宵清晤又离群。拈来小草谁偏愧，赋得文无也爱闻。稍喜吴门如练色，不妨犹挂秣陵云。《大石》宋代·袁说友—困卧篮舆中，醒视人影直。伸头起四望，不断山环碧。羊肠路百转，当面一蹲石。高广不可际，隆重谁与匹。宛如百楹屋，玄缯四笼羃。又如龙虎踞，烟云绕其侧。突出众山间，旁无他石立。古今岁年久，光彩净如拭。儿童梯级上，群聚相戏剧。伟哉殊特观，我来聊扣击。汝从何代有，长养成大质。汝今阅世多，几见陵谷易。汉王欲东时，曾经车马迹。武侯三顾后，曾见王师出。衮衮千万载，人与事如织。兴亡竟何在，而汝独如昔。古有石能言，今乃不可诘。徘徊不忍去，抚掌重太息。安得李将军，一箭夸雄力。《扬州骑鹤楼》宋代·宋伯仁—醉倚阑干独黯然，淮南不比数年前。只宜跨鹤翩然去，休说腰缠十万钱。《北宅秘园诗》南北朝·谢庄—夕天霁晚气，轻霞澄暮阴。微风清幽幌，馀日照青林。收光渐窗歇，穷园自荒深。绿池翻素景，秋槐响寒音。伊人傥同爱，弦酒共栖寻。《题澄观斋》清代·弘历—面势得岩斋，旷朗宜延伫。云山参动静，图书鉴今古。六情不期澄，于何识茹吐。著句亦偶然，聊因壁空补。《题玄麓山八景 其一 桃花涧》元代·宋濂—桃花满灵涧，树老不计春。白云如可问，为觅种桃人。《冬至称贺紫辰殿及德寿宫》宋代·杨万里—宫烛奔忙下玉除，晨曦拂掠丽储胥。东西班动云开合，警跸声来电卷舒。隆准衣裳红一点，御香烟雾碧千庐。勋华二圣天齐寿，亚岁年年贺帝居。《题墨竹》明代·谢肃—坡仙写竹如写字，指端所出皆酒气。意态飞扬若有神，风格老来还妩媚。鹅群鸿爪沙水明，凤翥鸾翔山月霁。流传戏墨在人间，拭拂一枝看仔细。《上巳日与周公明经萧韶读书处》元代·郭钰—四海交游老尽非，如君年少又相违。申明亭下烟花暝，惟有泉流送客归。《端午日无念师二詹生吴生同集斋中偶看坡公汁字韵诗戏效韵四章末章呈似念公 其一》明代·陶望龄—吾闻嵇阮俦，颓然嗜米汁。呼酒如救焚，五斗未曾湿。清言多妙理，往往酣中得。不知三闾公，沉湘有底急。有如云间鹄，而视池中鸭。覆载岂不宏，愁人眼空幂。园芳延令节，安石榴花赤。秫米煮菰青，菖蒲兼酒白。酒为濡吾唇，花以华我帻。行从渔父歌，一吊孤累泣。醒魂老更苦，浇酒箴其缺。今日良宴会，坐有千里客。愿客醉勿醒，醒后忧来集。《金缕曲 悼亡》清代·顾贞观—好梦而今已。被东风、猛教吹断，药炉烟气。纵使倾城还再得，宿昔风流尽矣。须转忆、半生愁味。十二楼寒双鬓薄，遍人间、无此伤心地。钗钿约，悔轻弃。茫茫碧落音谁寄。更何年、香阶刬袜，夜阑同倚。珍重韦郎多病后，百感消除无计。那只为、个人知己。依约竹声新月下，旧江山、一片啼鹃里。鸡塞杳，玉笙起。《途次口占三首 其二》宋代·苏泂—鼓棹泛瀰茫，驱车道莽苍。功名中底用，奔走为谁忙。白浪高扬子，青山入建康。从来怀古意，秋至转悲凉。《送太守致仕》明代·薛瑄—五马萧萧出帝乡，都门祖席倍辉光。天恩老觉腰金重，客思遥牵别路长。龟虎已应辞郡国，貂蝉时复忆班行。风烟缥缈乡关近，川谷犹疑下凤凰。《和答石田先生落花十首 其十》明代·文徵明—情知芳事去还来，眼底飘飘自可哀。春涨平添弃脂水，晓寒思筑避风台。沾衣成阵看非雨，点径能匀衬有苔。秾绿已无藏艳处，笑他蜂蝶尚徘徊。《田家杂兴次储光羲韵》明代·孙枝蔚—娶妻非齐姜，置田非膏腴。结交非平原，或牧或樵渔。亲戚不我嗤，还复羡幽居。厨中办鸡黍，前溪漉虾鱼。相期风雨候，早更过吾庐。得巢雀相贺，得食鹿相呼。与尔共乡县，时来倾此壶。野人常在野，鸟兽颇相关。嗷嗷叹众雀，求食何时闲。慨然念羲农，不生此世间。鼙鼓声不休，群盗满南山。衣食起干戈，世路多险艰。仁义那可恃，清净良难攀。莫言庄与老，不如孔与颜。猎骑过青山，追逐良自乐。朝出长安城，晚投咸阳郭。笑谓田家儿，止如夸收获。乾坤方用武，人命轻鸟雀。养贼二十年，无人收河洛。空有长弓箭，不射欃枪落。大言竟何益，此辈真轻薄。《自笑》宋代·连文凤—自笑儒冠不称时，几回堪笑复堪悲。间门事少知贫好，逆境愁多恨死迟。勋阁麒麟无梦想，故山猿鹤有心期。纷纷尘俗都如许，吟得诗成欲寄谁。《彭泽舟中》明代·屈大均—雪随微雨下，江上最寒时。路共边鸿远，愁先碧草滋。浔阳多落木，湖口有鸬鹚。不见楚渔父，芦中日又移。《入寺》宋代·苏轼—曳杖入寺门，辑杖挹世尊。我是玉堂仙，谪来海南村。多生宿业尽，一气中夜存。旦随老鸦起，饥食扶桑暾。光圆摩尼珠，照耀玻璃盆。来従佛印可，稍觉魔忙奔。闲看树转午，坐到钟鸣昏。敛收平生心，耿耿聊自温。《谒金门·桃叶渡》清代·曾廉—三生业。得上王郎鸳牒。才别王郎凭一叶。王郎还复接。今日并无桃叶。只有游蜂浪蝶。花下长廊谁响屧。对花作倚箑。《印佥判》宋代·释元肇—才业魁多士，英声早岁驰。宦涂将晚达，贤路有深知。月借山城白，风飘鼓角悲。用公浑不尽，珠树照清时。《癸丑余以避地吴中登阊阖行战地怅然有感》明代·王世贞—北风吹海色，飞上姑苏台。欲问吴王事，秋深麋鹿哀。《丁亥仲春寄子南弱侯步如冰甲申韵》当代·秦鸿—条风古擅二毛禽，葵露团光猛裛襟。波著翠绦曳春脚，洼明宿雨荷天心。岂无人过虎溪笑，久惯形逢蜮射侵。震泽龙潜德而隐，龙山樟动似鸣琴。《春暮有怀》明代·张煌言—嗟予初衣，柔翰勃窣。国难驱人，衽金袖铁。日月如驶，蹐地局天？汎汎沧海，盘桓小年。薄暮酒歌，怆焉彼美；安得九还，以庆灵纪。山川窈窕，爰奏素琴；琴言维何，写此春心。《送沈生游京口》明代·谢承举—君到金焦楫可停，舣篷先上二高亭。百川交会江来远，万古不磨山色青。未拟雄心探狠石，且将诗句洗中泠。海门十月霜潮落，水窟堪寻瘗鹤铭。《题米元晖山水》明代·张以宁—高堂晓起山水入，古色惨淡神灵集。望中冥冥云气深，秖恐春衣坐来湿。江风吹雨百花飞，早晚持竿吾得归。身在江南图画里，令人却忆米元晖。《禅人并化主写真求赞》宋代·释正觉—写出个僧，冷淡无能。默耕田地，力锄葛藤。入海泥牛绝消息，度河月兔有光棱。携去尘中成化事，更嫌何处不相应。《读俨思录二首有序 其一》明代·卢龙云—大孝思能永，精诚感易通。丹青图画里，陟降有无中。梦想前修渺，瞻依此日同。庆馀知未艾，光裕慰而翁。《渔梁》宋代·刘克庄—春泥滑滑雨丝丝，一路阴寒少霁时。水入陂渠喧似瀑，云从山崦上如炊。燎衣去傍田家火，炙烛来看野店诗。落尽梅花心事恶，独搔蓬鬓绕残枝。《哭邑宰郑尊生》明代·郑文康—痛哭尊生老，荥阳共祖姬。谬看如拱璧，相爱若连枝。恺悌三年政，和平十卷诗。自怜多病者，和泪敛君尸。《王岱麓中丞以诗见贻次韵奉答五首 其五》明代·黄衷—感激辞明主，从容慰粤人。奚囊皆袭綵，藻鉴不欺尘。叶景封灵荚，循年阅古椿。索居仍老癖，端愧接芳邻。《闻登莱大雪》宋代·孔平仲—闻说登莱雪一尺，此中晴色更无云。安得北风从海上，满天吹过玉纷纷。《宜兴好寄弋阳尹李端卿兼简诸公 其二》明代·张弼—故人宦辙各西东，欲到荆南恐未逢。地主何须寻李尹，洞名原自属张公。红灰酒美衣须当，紫竹箘肥诗自工。有个墨翁应识我，谩凭把笔记行踪。《和杨柳》宋代·史浩—绿衣濯濯红妆靓，春半园林露未晞。正似佳人与才子，倚窗深处淡相宜。《宴集》宋代·胡宿—郁陶倦烦暑，爽豁逢萧辰。开樽有欢伯，倾坐得嘉宾。雕盘荐肥羜，宝刀脍霜鳞。清谈屏世务，善谑到天真。须言烛可继，莫诉杯行频。至道谅在己，外物不关身。《伊周》宋代·卫宗武—誓征黜夏命，武成有商邑。惟王弗率祖，冲人初嗣因。既放奉归毫，已摄复明辟。前此所未闻，浮言曾罔恤。二公德动天，民亦归其德。忠诚靡有他，上下素孚格。遂以直道行，观听自无惑。吁嗟人不古，后世几新室。《感事呈毛主席》近代·柳亚子—开天辟地君真健，说项依刘我大难。夺席谈经非五鹿，无车弹铗怨冯驩。头颅早悔平生贱，肝胆宁忘一寸丹!安得南征驰捷报，分湖便是子陵滩。《柳枝词》明代·王廷相—休种江头柳，长条空自妍。春来郎别妾，不系木兰船。《九溪山行》明代·田登—蹑屩跻天庭，旅车逐井陉。鹤巢云窦白，竹引石泉清。潭黑蛟方蛰，峰高猿亦惊。亭亭山木拱，野老不知名。《卧病》宋代·项安世—廉纤小雨湿相欺，病客无悰昼掩扉。自转巫屏遮午枕，一窗寒梦绕亲闱。《咏水仙花》明代·屠隆—娟娟湘洛净如罗，幻出芳䰟俨素娥。夜静有人来鼓瑟，月明何处去凌波。萧疏冷艳冰绡薄，绰约风鬟露气多。直是灵根堪度世，妖容知不傍池荷。《南仙吕入双调江儿水 金陵杂咏》明代·夏完淳—望青烟一点，寂寞旧山河。晓角秋笳马上歌，黄花白草英雄路，闪得我对酒销魂可奈何！荧荧灯火，新愁转多。暮暮朝朝泪，恰便是长江日夜波。《一日归行》宋代·王安石—贱贫奔走食与衣，百日奔走一日归。平生欢意苦不尽，正欲老大相因依。空房萧瑟施繐帷，青灯半夜哭声稀。音容想像今何处，地下相逢果是非。《寿楼春·赋庭前落花，和瘦碧》近代·袁思亮—招飘摇花魂。有颦烟弄晓，怨雨啼昏。愁把空枝缄泪，断肠留春。芳草路、凭阑人。冷翠裙、萋萋王孙。怅腻水流脂，香泥补垒，欢事总成尘。金铺掩，珠帘曛。对韶光迅羽，易泣金尊。渐看交柯如幄，绿阴当门。风叶战，鸦如军。漫浪萍、踪迹无根。待认取明年，香瘢旧痕簪锦巾。《无梦令 继重阳韵》元代·马钰—师父今朝烛。尘事不堪齿录。离别富春姑，各自炼烹金玉。听属。听属。了了真如愿足。《余八月十六日携家玉笥山观月览颖叔待制寄题绝句然公之往还终不暇游也故次其韵以寄颖叔》宋代·郭祥正—玉笥深深路更幽，骖鸾不到欲谁尤。公临瓠子方忧决，输我携家踏月游。《嘉定巳巳立秋得膈上疾近寒露乃小愈》宋代·陆游—半饥半饱随时过，无客无书尽日闲。童子贪眠呼不省，狸奴恋暖去仍还。《继之尚书自余病来寄遗非一又蒙览醉吟先生…酬谢》唐代·白居易—衰残与世日相疏，惠好唯君分有馀。茶药赠多因病久，《感事，寄杨广文鸿图翁三首 其一》清代·洪繻—大海波沦万斛尘，桃源买棹尚迷津。烂柯拌作观棋客，顽铁浪成铸错人。四壁有书慵过眼，千秋无分欲藏身！此间隔尽蓬莱路，日晚望洋远水皴。《挽梅屋》宋代·陈起—桐阴吟社忆当年，别后攀梅结数椽。湖海有声推逸韵，弓旌不至叹遗贤。儿收残稿能传业，自志平生不愧天。航便双鱼无复得，夹山西望泪潺湲。《初秋即事四首 其三》近代·孙变齐—秋思萦怀鬓欲华，青灯闲对葛巾斜。梧桐簌簌西风夜，落叶虫声满茜纱。《枕上作》宋代·陆游—水涨池新满，山寒屋尽低。愁多憎夜雨，睡少喜晨鸡。社肉初分胙，春芜已再犁。明朝寻父老，不怕蹋街泥。《过太湖石塘三首》宋代·杨万里—兀坐船中只欲眠，不如船外看山川。松江是物皆诗料，兰桨穿湖即水仙。将取垂虹亭上景，都皈却月观中篇。正缘王事游方外，凿齿弥天未当贤。《春草轩辞》元代·杨维桢—春晖庭下春云暖，春草轩前草长短。中有百岁宜男花，一色青蚨缀枝满。青蚨子母生死恩，草有灵芝生孝门。春晖照人春不老，芝草阑干芝有孙。当时梦生芝草绿，瑶草琅玕栖别鹄。孤儿日长草忘忧，锦绷护儿如护玉。春菲菲，草油油，千金骏马五花裘。吁嗟儿兮毋好游，铜驼陌上春风愁。草萋萋，春杲杲，游子归来在远道。堂前何以报春晖，身上春袍照春草。《思过示诸衲》明代·释函是—尼山有过幸人知，我又何人敢自欺。功罪已明应共见，是非终定不须疑。莲花出水非今日，柳叶随风惜往时。一回提起惭何极，愿汝诸贤自得师。《慎之兄来劄有超尘常乐之语书此代简》近代·张中行—世外闻柯烂，人间看水流。盛衰惟旦夕，谈宴几春秋。读帖同禅诵，莳花代卧游。兴来相对饮，应不觅丹丘。《八月》清代·许瑶光—八月凉秋热更乘，天心鹰为桂花蒸。香来鹫岭苍毛栗，熟到鸳湖没角菱。归燕海村潮欲上，残蝉江树月初升。鱼龙虽冷云霞艳，独倚高楼最上层。《昔思君》明代·宗臣—昔君与我兮，同心结发。今君与我兮，参商胡越。昔君与我兮，鸳鸯同池。今君与我兮，南北异枝。昔君与我兮，月明星灿。今君与我兮，风流雨散。《厓山吊古 其六》明代·李之世—汴杭回首即荒滨，三徙逢厓事竟真。天地有灵应一涕，风波垂死泣孤臣。何来赤手堪扶国，即去黄冠亦误身。还是中华千古地，长风吹雨洗腥尘。《句 其一》宋代·杨绘—高骖黄鹤望天飞，千载谁能继费祎。《三月游延平溪源》宋代·陈宓—溪源数里近，半载始能之。鸑鷟一峰耸，相参如有期。昔人卓庵地，惜不谭伫尼。我与五士游，正值暮春时。修梁四三所，尽得庐阜奇。清波映文石，珠玉光陆离。贫者反不顾，留为贫窭资。飞雪涌千石，宁为寒暑移。触热褦襶子，岂知世有斯。题名峻壁间，用惬异日思。《午日亨父宅分题得蔗浆限东字以下五韵》明代·李东阳—紫蔗分浆出苑东，仙家元与御厨通。金盘昼永翻疑露，碧盌寒多不受风。佳境惟怜江左客，渴心谁识茂陵翁。芳时燕席频繁送，坐待西窗蜡炬红。《帘》唐代·陆畅—劳将素手捲虾须，琼室流光更缀珠。玉漏报来过半夜，可怜潘岳立踟蹰。《春梦》明代·郭之奇—囊中留一钱，欲就春宵买。无心堪化蝴，识字何须豸。从兹愿息机，嘿念同冰解。屈指数时光，二跳徒相骇。人间花尽落，天上春犹挂。安知梦里游，容易天阶躧。倚阊孰望予，玉屑时飞洒。已乞神君言，将携太乙柺。云根未获窥，月窟终当揩。回看尘世中，观场人尽矮。齐州九点烟，万国双流澥。忽见此波涛，梦断东风摆。《题沈氏书堂》宋代·魏了翁—吴兴沈声甫，示我书堂图。枕松被修竹，带江衿浮屠。堂上新牙签，吞天禄石渠。出受山水谒，入与圣贤俱。儿辈纷华悦，子独文字娱。是心傥无斁，已足光韩畲。吾闻学者事，穷理以返初。为人只禽犊，鑽纸成蠹鱼。勉哉师友功，千载沈氏书。《绿头鸭》元代·许有壬—广寒宫。秋期明日方中。叹阴晴、自来无定，何如今夕从容。棹兰舟、乱穿波月，斟玉斝、清带荷风。身世难期，欢娱易失，名言千载记坡公。公曾道，凉天佳月，何必限春冬。况复有，西宾共载，仙季相从。笑疏狂、兴来无尽，舣舟更策吟筇。任诸君、班荆藉草，环四岸、度竹穿松。飞上崇台，放开老眼，冰轮谁遣却朦胧。多应是嫦娥见妒，胜事不教穷。天知我，须臾风起，万里云空。《感兴》宋代·吴龙翰—野兴在渔艇，风潮不惮劳。苔生肥石骨，水落瘦溪毛。霜重稻粱熟，天清雁字高。醉馀歌古调，人事析秋毫。《沈学士景休知真州》宋代·梅尧臣—太守旛旗近国门，州民迎望若云屯。家风自有东阳咏，主道新移北海樽。红锦臂韝观粉质，涂金珂勒驾朱轩。他时傥使春秋对，莫以周襄出郑论。《登太白楼·现代》老舍—酒涌大江流，人登太白楼。诗歌光万丈，今古各千秋。《送黄小江之福建宪副 其一》明代·方献夫—五年心己契，四海分谁同。问学输前席，论文愧下风。有怀过叔度，为政似廉翁。握手飞云上，相期意未穷。《赋梅杖 其三》元代·蓝仁—绿竹新栽节节方，老年与尔共行藏。游山鹿豕休相讶，倚壁蛟龙恐欲翔。不用虚心随石转，自来直干拂云长。扶持莫问颠崖远，但愧微踪久雪霜。《细雨》清代·汪中—细雨打蓬雨转急，依沙系缆江气腥。沙崩险绝不可上，脚底水石喧相争。天昏地旷绝闻见，孤客失路还屏营。寒丛出火就投宿，入门老嫠兼孤婴。夐然四顾但一室，踪迹人鬼疑难凭。菜羹麦饭各冰冷，饥肠内热痴蝇鸣。攲斜竹栅卧踏地，江风燐火吹荧荧。水虫毒虿共高枕，草头雨落珠玑明。人生到此百虑息，虽无噩梦魂屡惊。天明出屋始得路，沙禽蒲柳相逢迎。开帆打鼓一长啸，青山空翠随人行。晴天旷野更清绝，朱霞明灭朝烟生。百年忧乐会如许，寸心坷坎何由平。《西子妆 三月十三，邀余季瑛、吴孟芬、钱伯芳、陈素安诸姊妹小集红雨轩看海棠，用吴梦窗韵。》清代·顾太清—风信几番，半春过了，绛雪吹成香雾。待看草色入帘青，敞疏窗、小轩花坞。东风慢舞。更分付、留春且住。愿年年，到花开时候，良朋如许。休轻误。有限韶华，不许匆匆去。蓬门花径为君开，隔春阴、海棠盈树。拈题索句。莫辜负、阳春同赋。最关心、万点禁风薯雨。《息夫人庙》唐代·罗隐—百雉摧残连野青，庙门犹见昔朝廷。一生虽抱楚王恨，《送蔡子师古楚游一首》明代·黄省曾—蔡经苏台秀，幽情爱山水。家近毛公坛，身居洞天里。时时春风棹一舟，吴王胜迹皆探求。孤怀忽尔忆江汉，飘然特作襄阳游。襄阳岘山青无改，轻裘缓带人何在。古碑读之不流泪，空云功德高四海。巍巍自有宇宙在，登贤眺圣俱尘埃。君留翠微襟抱开，飞觞摇笔何徘徊。清心复为清潭赏，桃花不言映君舫。明月沿求弄珠女，锦波粼粼人巳往。鹿门古城东，昔居庞德公。亦有孟夫子，采药钦高风。乘兴回舻金涧处，朗吟白云何时去。考槃石床栖隐间，飞光独照青岩树。今尔寻遗踪，攀践心无穷。不见浩然子，徒看丹桂丛。却笑纷纷长安下，朝朝䬃踏动车马。从来宁老轩冕中，选丘遵壑情何寡。予也怜君负逸调，襄阳名山复吟眺。归来览尔大堤作，苏台把袂一长笑。《拟古仍古韵 其十二》明代·魏学洢—洛阳多丽人，罗袂纷相属。道逢七香车，芳风漾微绿。夹毂愿借问，来迟去已速。幸我遇狭斜，目远路更促。彷佛见蛾眉，不用艳妆束。嫣然一流盼，朱颜美如玉。所思不可见，弹古相思曲。曲中竟何言，理短情自促。野卉非不香，采之徒踯躅。今日白头吟，昨日黄金屋。《园居养疾以盆卉自娱各系小诗得十章 其一 璎珞柏》清代·姚燮—植体坚不挠，纤末自脩整。密翠交砚泓，烟势蓄千顷。最宜春屏山，佛髻罥斜影。《纳火祀大辰十二首 其二 降神用《高安》》宋代·郊庙朝会歌辞—火星之躔，有烨其光。表于辰位，伏于戌方。时和岁稔，仁显用藏。告尔万民，出纳有常。《卢峰口怀古》清代·金朝觐—茂草丰林万壑阴，将军射虎尚雄心。封侯不遂羞刀笔，饮羽何如饮恨深。《菩萨蛮》清代·戴延介—鹊屏烟冷心香袅。一双了鸟窗开早。镜里远山横。眉峰惨不青。寻寻觅觅意。冷冷清清地。犹恐未魂消。隔墙吹洞箫。《春日恭送世宗梓宫赴山陵》明代·郭谏臣—帝子乘龙去鼎湖，空馀仙驭出皇都。沙堤雨洒千官泪，松壑风传万姓呼。徒有燕姬悲甲馆，恨无方朔问蓬壶。追思四十年来事，只少东封按赤符。《杂书五首》宋代·方回—一毫不敢昧苍天，生世明年七十年。自恨肉身无报答，日常饱饭夜安眠。《杂咏一百首·华佗》宋代·刘克庄—古来神异少，天下妄庸多。文帝能全意，曹瞒竟杀佗。《赵昌父诗来举似慈湖话头次韵答之》宋代·徐侨—身在五云云自闲，相娱石友与苍官。山林老去方知味，加我五年当挂冠。《菩萨蛮·玉阑秋色知谁主》宋代·高观国—玉阑秋色知谁主。隔阑一架葡萄雨。绿藓怕啼螀。可堪宫漏长。乌丝吟古怨。清泪消尘砚。梦冷不成云。□峰峰外情。《英宗皇帝挽词五首》唐代·朱长文—代邸推贤久，甘盘授学精。持盈周鼎重，立长禹谟明。仙馆灵芝秀，严祠宿潦平。历观唐汉盛，未若庙称英。《满江红·六皆重过敝邑，水阻兼旬，游醮极欢，于其行也，赋此送之 其二》清代·陆震—别思匆匆，惜无计、得留君住。念此去、寒汀野渚，冰坚可渡。几个归人残雪岸，一肩行李斜阳路。较春初、一倍泪痕多，如铅注。离别恨，都休诉。问后会，知何处。叹人生聚散，飘蓬落絮。风雨莫教魂梦隔，音书肯使鳞鸿误。更为余、传语到高堂，思尤苦。《送山人》清代·李宪噩—山翁暂来访，相送越邱樊。自识过桥路，遥归背岭村。新霜出高树，寒日下平原。惆怅自临水，翛然返筚门。《江南弄 龙笛曲》南北朝·萧衍—美人绵眇在云堂。雕金镂竹眠玉床。婉爱寥亮绕红梁。绕红梁。流月台。驻狂风。郁徘徊。《枯荷鹡鸰图》明代·钱允—霜落秋荷叶渐残，西风原上鹡鸰单。翻思煮豆燃萁者，能似沙禽念急难。《与缪天自夜话》清代·陈学洙—牢落萧斋病后身，灯前款款话相亲。寒喧世态吾偏拙，贫贱交情尔最真。纵酒莫辞今夜月，悲秋俱是异乡人。明朝便作河梁别，天末凉风起白蘋。《余去岁游襄城之高阳山逮今复来视壁间所识适当去年之游日作诗记之》宋代·韩维—曾访禅林翠霭间，再游时序已循环。自怜不是风尘客，独喜年年来看山。《偶成 其四》元代·王冕—云消巫峡蜀波来，天近崆峒北斗回。人事故于今日别，梅花却胜去年开。好游不负青春约，得意那愁白发催。行旅居家无异致，开怀且覆掌中杯。《五忠咏 都统王公》宋代·郑思肖—健儿三百陷胡尘，匹马孤腾勇过人。至死执刀唯骂贼，自言不作两朝臣。《越来溪歌一首》明代·黄省曾—苧罗山下女，时来挥鬻薪。扬蛾吴宫里，羞杀馆娃人。子胥没金匮，笑与龙逢邻。哀哉怀九子，螳螂感其亲。昏冥黄雀言，饮马长江滨。五湖浮越兵，绿水旌旗明。英雄轼蛙主，壮气吞鲵鲸。君子被兕甲，白日围孤城。青山动鼙鼓，玉殿欻然惊。鹿洲与豨巷，台榭为之倾。吴王耀素甲，叱咤黄池盟。归栖秦馀杭，始忆公孙情。伏剑五胜衣，千古为悲辛。迢遥长洲苑，忽与会稽并。范蠡鸟喙去，仲尼雅琴行。嗟此鸡狗辈，功德非峥嵘。句践亦巳矣，海内留空名。至今二君冢，春风野人耕。《杂兴四首》宋代·苏泂—满地秋声鼓吹同，草根无赖更寒蛩。情知万事终摇落，忍见霖林一叶红。《浮生杂咏八十首 其三十九》近代·施蛰存—田郎落落矜言笑，说到橙乡便矫情。维特迷娘莎乐美，眉飞色舞到三更。《纪遇 其二》清代·孙原湘—桃溪重到月痕移，帘眼参差望眼痴。镜影难凭方士觅，闺情曾访济尼知。莲须水落才逢藕，柳为风狂已乱丝。此是昨朝相见地，悄无人在立多时。《禅房十事·戒力》宋代·释绍昙—恶钳鎚下番身，未必锋芒发露。不惟斩得猫儿，也解煞佛煞祖。《因蜀滇之游得与沚斋丈相识蒙其以墨宝见惠并填词见赠赋此为谢》当代·吴金水—宇内声名在，今朝始识荆。奇书惭厚贶，雅谑感温情。粤海鸥波远，燕山蝶梦轻。别来频怅望，岭表白云平。《读书效朱子体》清代·弘历—古人曾有言，力学如行路。设不进一步，即为退一步。高秋驻行宫，清暇鲜几务。耽书有宿缘，娱此深山暮。即景自体验，未觉胜前度。踟蹰生愧惭，空复寻章句。《先天易吟三十首》宋代·方回—子半至午半，南方旋北方。往来分逆顺，治乱判阴阳。《金莲花》清代·弘历—五台佳种迎薰到，布地黄金是泽芝。天上锡名曾入画，人间撷秀少题诗。齐宫步处原来假，唐院分馀只合吹。映日楼高庄避暑，花开每忆廿年时。《杨白花 其一》清代·曹鉴章—杨白花，何不飞来却飞去。江南三月春草芳，杨花飞去落何处。《真定道中 其一》明代·屈大均—秋色晚苍苍，驱车过太行。千山盘上党，万木落渔阳。结客黄金少，投人白璧伤。男儿羞血战，谈笑报君王。《临江仙（传丈生日）》宋代·洪适—干吕青云垂宝露，结邻恰挂初弦。瑞光腾踊杂非烟。骑箕瞻鼻祖，孕昴控胎仙。《得寄来白苧衣》明代·黄淮—镜里飞鸾影暂分，绿窗灯火几黄昏。寄来白苧如霜雪，点点分明有泪痕。《秋日荅李本宁太史秦中四首 其四》明代·于慎行—千里离愁郁不开，故人佳句傍谁裁。秦台凤女箫三弄，汉苑仙人露一杯。岁月吾甘梅尉隐，乾坤尔自贾生才。春来若有书相问，尺素应知海上回。《浣溪沙平韵十四部 其八》当代·崔荣江—秋市从来卖寂寥。随行绿鬓换霜毛。形骸犹似雨芭蕉。纵是枵肠堪斗酒，也开青眼羡垂髫。壮怀谁肯付蓬蒿。《闺情》明代·戴铣—春眠初起軃残妆，倦倚雕栏谩自伤。那得落花随水去，为侬传恨与刘郎。《爱日轩为金华许景和赋》元代·凌云翰—春晖欲报意无穷，大母高年母氏同。表述陈情犹李密，轩名爱日似杨雄。五纹添线空怜影，三舍挥戈谩纪功。何似北堂称寿酒，忘忧花照彩衣红。《江右诗社泰和年会之什 其一 奉答剧饮千杯江右诗社辛卯年会邀客元韵追怀黄山谷》当代·陈忠平—修禊东君坐见邀，江山有待尽寒销。雨酥诗眼风酥骨，蝶弄花须柳弄腰。任捲车帘飞野马，休教鸢线缚云雕。时空肯缩千年缝，快阁骈肩倚听潮。《减字木兰花 王彦博尚书，由刑部迁礼部之明》元代·刘敏中—年时寿酒。共喜秋卿新拜后。寿酒今朝。道改春闱是昨宵。官随福转。一到生辰须一换。看取明年。凤诏迎年醉寿筵。《清平乐（春晚）》宋代·李弥逊—一帘红雨。飘荡谁家去。门外垂杨千万缕。不把东风留住。《送人戍边》明代·张应申—天山九月阵云黄，白草斜连古战场。君去不逢李供奉，祇今谁问郭汾阳。《 洞仙歌 梅花》明代·吴伟业—梅花独自，倚东风低说。那一枝枝向谁折。更高处、偏寒玉手徘徊，知有赠、惹我梅心如结。晚来怜素影，影亦怜人，偏是今宵共明月。正传柑时候，薄袖轻衫，蝉鬓动、腰肢清切。但屈指、年来携手处，又不道梅花，像人离别。《送学士张敦复先生假归枞阳》清代·李澄中—休沐成归计，离心问落花。几年依日月，此去且烟霞。树里江帆隐，云边驿路斜。悬知怀友梦，时复到京华。《和李自明》宋代·徐积—病叟相逢恨不早，蒹葭敢比瑶林好。谁作羊车卫玠看，不道好玄扬子老。使君礼义高如山，清风更可清尘寰。明日王君来访我，陶潜欲卧君须还。《自相国庄至夫人庄戏为一绝相国庄冯道故居夫人庄道妇家也》明代·纪坤—青史空留字数行，书生终是让侯王。刘光伯墓无寻处，相国夫人各有庄。《和仁仲春日十绝》宋代·胡寅—洛阳风俗事栽花，流水园林眇一涯。移得旧根春不老，错疑蜂蝶过邻家。《西翠楼为郭医作》明代·胡奎—北郭仙人十二楼，好山多在屋西头。凉阴晚送窗前雨，爽气朝迎笏外秋。翡翠半帘分太华，凤凰双琯下昆丘。安期定有如瓜枣，我欲相寻海上游。《题四友图用香山体》明代·毕自严—长安为觅壬辰谱，纫佩相看几故人。共荷清时联八座，每逢雅集拚兼旬。低徊素发三千丈，颉颃青霄四十春。松柏岁寒终不改，波澜世事莫重陈。诗缘兴会旋成韵，酒对心期讵问巡。醉后披图从指点，商山吾欲卜芳邻。《题宝林寺宾上人兰若》明代·区大相—老僧延客处，松色映袈裟。禅坐栖山鸟，经行踏涧花。烟萝侵径狭，溪水到门斜。莫谓无车马，津梁涉更赊。《怀怡云平老三首》宋代·刘应时—晚阴分暝与幽窗，心旆摇摇不可降。隐几正为丘壑梦，半随柔橹过沧江。《霜花腴 九日哈氏园》清代·朱祖谋—异乡异客，问几人、尊前忘了飘零。鸿响天寥，菊迟秋倦，池台乱倚霜晴。坐无老兵。负旧狂、休泣新亭。镇填胸、块垒须浇，酽愁不与酒波平。多难万方一概，便知非吾土，已忍伶俜。金谷吟商，玉山扶醉，消磨半日浮生。画阑更凭。莽乱烟、残照无情。要明年、健把茱萸，晚香寻旧盟。《赋小瓶红白梅花》明代·虞堪—冰肌自傲罗浮雪，晕脸偏酣太液春。共立东风妒环佩，珊瑚伦玉较精神。《即事八首 其八》宋代·郑思肖—独闭衡门坐，无言意极长。赤心怀赵日，绿鬓染吴霜。火正当阳地，风来自午方。连宵验天象，心宿炳明堂。《寄前水部贾员外嵩》唐代·郑谷—谢病别文昌，仙舟向越乡。贵为金马客，雅称水曹郎。《漕船曲十首 其四》明代·张元凯—招招问舟子，船是江南不。以我木棉花，换尔金阊酒。《五十自寿集唐五十首 其四十八》清代·瞿士雅—闲斋夜击唾壶歌，自算平生幸已多。惯采药苗供野馔，但留风月伴烟萝。吟中景象千般有，身外功名一任他。浮世到头须适性，少年莫笑我蹉跎。《长相思 夜坐》明代·高濂—云黯澹，月朦胧。落叶窗前几阵风。此时愁正浓。嗔易别，恨难逢。万语千言说梦中。觉来都是空。《忠谠凝岚》明代·陈显—乾坤元气自流形，万水千山属建瓴。黛色出云初染碧，山光过雨远挹青。□华□彩呈仙□，宝盖朱幡拥帝京。若木枝边起灵曜，忠言谠论共□明。《城北散步四首 其一》清代·曹家达—城阴带幽寂，散步出林西。朝荠薆清景，春归荒旧蹊。溪云傍花宿，野鸟过墙啼。多事风前絮，飘萍不化泥。《王侍讲原叔挽词三首》宋代·梅尧臣—稽古逢尧舜，锵金侍冕旒。生员尊郑学，子舍预夔谋。翰苑事犹著，岱宗魂已游。无情是天地，玉树掩蒿丘。《鹧鸪天 芷町酒后读余天香词，荡气回肠，不能自已，因亦述红燕故事索赋》清代·汪东—万事如云不可量。明镫难熨旧回肠。绿珠竟遣随孙尉，小玉终须忆李郎。将薄倖，换悲凉。锦城花叶易凋伤。多情剩有红襟燕，岁岁衔泥入画堂。《弹子矶寄离公》明代·陈子升—尔缘白鹤峰留住，不及云门逐本师。轮掌未收迎供地，幞头空报独行时。船冲晚潦多逢雨，鸟置春巢不露枝。壁立已令诸念削，向东犹是一相思。《奉使往蜀路傍见山花吟寄乐天 其二》唐代·元稹—向前已说深红木，更有轻红说向君。深叶浅花何所似，薄妆愁坐碧罗裙。《梦得卧病，携酒相寻，先以此寄》唐代·白居易—病来知少客，谁可以为娱。日晏开门未，秋寒有酒无。《戏沂公巨川·金朝》李俊民—八仙诗里苏晋，三笑图中远公。选甚逃禅破戒，我师自有家风。《蛾眉 其九十七》清代·吴妍因—拒奸行见洗奇羞，返棹何如乘急流。且莫丰功誇绝代，须知短景逼残秋。《寄滕县李奉议》宋代·陈师道—滕大夫伯阳父孙，烹小鲜治大国原。一得何用五千言，弛灾决狱人不冤。盛气走讼畏讨论，终岁敛吏不到门。子弟无赖皆西奔，外吏畏惧过乃尊。踵门父老如云屯，拊髀跳踉走儿孙。绛幡翠节歌呗喧，画盆戴顶烟如焚。绣褾彩轴箱帕繁，曲躬叉手前致言。畜眼未见耳不闻，暮年何以答此恩，请诵华严寿我君。《有感》宋代·彭汝砺—往复何为者，功名安在哉。茅心迷簿领，蓬鬓老尘埃。鱼蠹生书帙，蛛丝在酒杯。渊明缘底事，苦死赋归来。《奉和杜员外扈从教阅》唐代·李峤—杪冬岩杀气，穷纪送颓光。薄狩三农隙，大阅五戎场。菜田初起烧，兰野正开防。夹岸虹旗转，分朋兽罟张。燕弧带晓月，吴剑动秋霜。原启前禽路，山萦后骑行。云区坠日羽，星苑毙天狼。礼振军容肃，威宣武节扬。神心体殷祝，灵兆叶姬祥。幸陪仙驾末，欣采翰林芳。《星座宫神话 Pegasus 其六十六 飞马座》当代·添雪斋—心于碧血启征程，鹏翅垂天龙脊峥。长踏清秋拘不得，流星何必附吾名？《春词二十首 其七》宋代·李纲—春日迟迟午睡浓，梦魂飞过浙江东。无端花底间关舌，唤起搔头两鬓蓬。《奉酬韦祭酒偶游龙门北溪忽怀骊山别业因以言志示弟淑并呈诸大僚之作》唐代·崔日知—夙龄秉微尚，中年忽有邻。以兹山水癖，遂得狎通人。《次韵李提点雪中登楼之什二首》宋代·吴儆—高情应与水云宽，江北江南望渺漫。逐马银杯端右赏，屯边铁甲得无寒。已知与国同休戚，且庆丰年表治安。杀气已消春意动，曈曈日色上云端。《閒题》宋代·陈造—自笑冠裳裹沐猴，只今江海信虚舟。断无贝阙珠宫梦，好在黄鸡紫蟹秋。诗外尽为闲日月，人间分占素公侯。政须鸥鹭供青眼，未厌山林映白头。《还丹复命篇 其二十五》宋代·薛道光—我今收得长生法，年年海上觅知音。不知谁是知音者，试把狂言著意寻。《西原秋意图》明代·邓林—良工意匠巧经营，无限天机笔底成。凡卉自荣还自悴，昆虫相养复相生。甄陶厚德归亭□，□育功高仰圣明。我亦堪舆中一物，观图玩意不胜情。《偶以拙诗数首寄呈裴少尹侍郎蒙以盛制四篇一时酬和重投长句美而谢之》唐代·白居易—投君之文甚荒芜，数篇价直一束刍。报我之章何璀璨，《早起》清代·许南英—早起洁庭除，扫尽尘翳迹。一蛛隐窗间，垂丝二三尺。一丝挂檐际，一丝粘东壁。组织大罗网，纤毫无馀隙。蚊蚋不知几，撄触随所择。乃知天演理，胜败原不易。嗟我黄种人，异种日逼迫。日日世网中，俯仰皆局蹐！《促织》明代·杨宛—啛啛孤韵入秋林，切切幽心语夜深。惯不怜人成好梦，却凭好事戏相寻。在床在户身难主，添恨添愁巧自深。何不早从金笼住，傍人枕畔共哀吟。《桂殿秋九首 其七》清代·奕绘—木叶下，江水寒，江水蒹葭一半干。雁行落处无人到，变态惟从画里看。《春日》明代·张诩—绿归溪水腻，红入路花明。约伴采芳去，依山徐步行。真境诗堪画，愁城酒可倾。寻僧知寺远，云外断钟声。《题金廷标人物》清代·弘历—舍薪纳履且迟行，樵伴回看若有情。一例䲭蹲自结繫，文侯胡乃独传名。《陈山龙君祠迎享送神曲》宋代·龚颐正—海波渊沦兮海山巃嵷，其下潜通兮君之宫。时思其母兮来舂容，菖叶生兮杏蔕融。君之来兮雷隆隆，雨我田兮秋芃芃，我之怀兮无初终。《宫词 其十一》唐代·花蕊夫人徐氏—御制新翻曲子成，六宫才唱未知名。尽将觱篥来抄谱，先按君王玉笛声。《晋门。惠帝》唐代·周昙—蛙鸣堪笑问官私，更劝饥人食肉糜。《荆公墓》宋代·范成大—本意治功徙木，何心党祸扬尘。报雠岂教行劫，作俑翻成害仁。《暮春华容道瞻古银杏用词韵》当代·周燕婷—相携余荫下，追思二千年。浩荡春犹在，阴晴月自圆。试凭中国梦，来证古人言。驿路斜阳外，清风满汉川。《雪湖过偿前约叠前韵奉酬 其一》明代·谢迁—爱閒抛却旧腰金，静里高眠醉里吟。抚景慨伤秋别去，候门惊喜客过临。山含宿霭光逾远，菊傲微霜色正深。幽壑断邱双屐惯，路经窈窕不须寻。《山中有鸟鸣，昼夜不绝声，名曰早归，以声似也，诗以寄意 其二》清代·丘逢甲—鹊语蛛丝总未真，楼头又听鸟鸣春。直将思妇心中意，遍劝佗乡远客人。《游凉观谨次亲老韵》宋代·周密—锦云照方镜，碧玉环四岸。奇凉彻心境，幽芳清鼻观。恍如泛仙查，飘飘溯河汉。云收片月上，风来万荷乱。玩幽发孤咏，慨古兴浩叹。鱼鸟各有乐，鹏鴳不足算。林虚白露滴，竹冷茶烟散。清景未易殚，当于静中看。《挽郭知府》宋代·李祥—平生孤苦范希文，盖世功名自立身。要识乡闾称孝子，定知宗社作忠臣。一麾未足抟云翼，五鼎犹怀念棘薪。怅望新阡无路到，他年宿草亦沾巾。《惜落花》唐代·白居易—夜来风雨急，无复旧花林。枝上三分落，园中二寸深。《湘江舟次》清代·李翃—投火依江岸，帆归极杳冥。五湖秋水白，三楚暮山青。醴酒衔杯醉，江鱼入馔腥。近无人处宿，鸥鹭满沙汀。《宴徐氏楼》明代·管讷—高宴徐家池上楼，座中宾客总风流。东城美酒休辞醉，南国佳人自解愁。晴日游丝当户落，暖风香篆近帘浮。归时不用山公马，短棹春波正满洲。《西王母哀十首 其八》明代·李江—月殿清虚夜独游，离亲抛子可无忧。看来好事皆虚事，从此千秋及万秋。结发恩情云已远，与心齐愿水空流。如今弃却人间去，月殿清虚夜独游。《招刘伯寿秘监》宋代·文彦博—君自山中来，熟见山中事。我亦山中人，素怀归山志。切望青牛车，细问归山计。《啸严寺泊》明代·尹台—维舟依古寺，解缆下幽源。花发渚烟聚，草青江雨繁。鱼梁交石屿，鸟路界山村。坐羡垂纶者，看云过晓昏。《薛中舍宰闻喜》宋代·梅尧臣—秦人宦於秦，百事顺耳目。山川我已疏，风物子所熟。维美行迈时，亲宾祖车毂。空将离别心，欲出无僮仆。《渔家傲 其十三》当代·赵文漪—一霎韶光红影瘦。亭亭倩影描难就。凉月半天沉晓漏。明似昼。芳姿谁道非如旧。酒醒漫拈花蕊嗅。秋江浪拍幽香透。望里此情宜远久。风拂袖。人归斗转参横后。《中秋月》宋代·晏殊—天时与人意，龃龉旧无疑。坐久翻遗恨，光来已后期。行云凝黛色，见跋费金枝。况复轮来夜，笙歌继夕曦。《重游惠济寺观银杏二首 其二》近代·林散之—绕屋一围曾避雨，参天千尺独摇风。雌雄此处真难辨，伯仲之间有不同。因果几明成实论，死生已了涅槃宗。南梁北宋匆匆事，又见寒山日下舂。《画竹为僧人题 其一》明代·徐庸—性质孤高绝点埃，法华山上久培栽。中虚不异龙光出，曾带曹溪衍派来。《次韵唐致远雨後喜凉》宋代·范成大—老阳作气再三衰，鼓竭之余不支雨。搴旗拔帜扫迹空，一点新凉破残暑。飞蚊薨薨已无奇，蜻蜓翅净摩天嬉。竹窗日暮转萧瑟，喜有促织鸣声悲。《大兴安岭二首 其一》近代·舒庆春—蝉声不到兴安岭，云冷风清暑自收。高岭苍茫低岭翠，幼林明媚母林幽。黄金时节千山雪，碧玉溪潭五月秋。消息松涛人语里，良材广厦遍神州。《书怀荅吴东昌元亨》明代·边贡—兴如张翰在莼鲈，愁似三闾屈大夫。桑梓旋开樵父径，梦魂稀到帝王都。病登山閤思黄鹄，泪洒丘园扫绿芜。群盗不休戎马乱，厌听州郡说飞刍。《元夕灯词 其四》清代·弘历—幸际熙春宜共乐，也思敦俗务无为。奉时中有权衡理，一节犹难念在兹。《言志·腰缠十万贯》唐代·佚名—腰缠十万贯，骑鹤上扬州。《厓门感赋 其二》明代·释今无—当时十万尽沉尸，幼主孤臣异代悲。身世到今都是幻，江山终古不曾移。双厓浪打高陵草，万木风摇失古祠。忠义果能移国祚，夕阳斜照有残碑。《先外舅查梧冈先生诗集寄园新刻者感题》清代·钱豫章—池阳官罢魏塘栖，网户封尘草没啼。破屋风摧梅影失，荒田露泣稗花低。谁同韩偓夸雏凤，空忆乔公感只鸡。华屋山丘悲自昔，遗篇赖尔手亲题。《寄上高李令怀道》宋代·黄庭坚—李侯湖海士，瓜葛附婚友。平生各转蓬，未曾接樽酒。寄声维劳勤，江路常永久。节物居然秋，蜕虫悲高柳。传闻辟学馆，鼓士荐豚韭。能使珥笔黔，稍知忠信有。骄虎缩爪距，诗礼开户牖。事胜感邦人，伐山谋不朽。武功笔如椽，文字烂琼玖。谓予有书癖，摹篆写科斗。不珍金石刻，要我一挥肘。安知乃儿戏，敢传万世後。摩拂幼妇篇，慙非换鹅手。公其勤劳来，嘉政民父母。不用琢苍崖，丰碑在人口。《寄赠方隐君六首 其三》明代·宗臣—日日骑云向武夷，芙蓉千尺插天池。池边白鹿春无数，叱向高岩耕紫芝。《醉公子 其二 闺情，集唐诗》清代·董元恺—破得东风恨。畏人相借问。还恐是愁中。银床一半空。倘随明月去。月满门前路。犹有万重思。归心梦独知。《得李伯华书期余往晤感今追昔诗答之》明代·皇甫汸—逢时四海羡弹冠，每过龙门卜夜阑。忽漫东归依泰岱，几凭西笑当长安。琼枝愿见何由得，尺素传来亦自难。更道辋川多胜迹，相邀裴迪共挥翰。《同游胜林亭次韵》宋代·程俱—会意不在远，巢枝良有馀。居然胜林境，鱼鸟皆欣娱。危城俯回溪，归航数风蒲。幽蹊接遐观，褰裳欲凌虚。却顾容膝地，清阴绕扶疏。念此晨日长，言旋更踟蹰。翰林留新句，体骨超黄初。深藏恐飞去，照夜空江湖。《天仙子（舟行阻风）》宋代·吴潜—百舌搬春春已透。长驿短亭芳草昼。家山肠断欲归人，风宿留。船津候。一夜朱颜烦恼瘦。《伯氏临江使君寄芗林次韵 其二》宋代·王洋—君王劝驾一轻舟，赐履西江饱胜游。井邑诗书今化鲁，春秋盟会不书邹。诗中侯印知无分，笔下尊拳勿太遒。快读新章与神会，蠹关门掩梦经邱。《与弋阳徐觉民主簿 其二》宋代·徐瑞—文章政事本一贯，道在从教俗论哗。为问匆匆赴期会，何如骑马看烟霞。《齐天乐　两宋词人分赋得碧山二首 其二》近代·寇梦碧—晚蝉花外沉孤韵，江山夕阳深处。春水垂杨，宝帘新月，长忆故家眉妩。沧波路阻。算梦到骊宫，素鹇沉羽。刻骨骚情，人间天上寸心苦。神州曾几换劫，帝心胡此醉，鹑首轻付。桃扇歌尘，芦沟魅影，一例伤心南渡。于喁寸土。忍雁口光阴，补题重赋。共命危弦，半灯寻梦语。《游西岩寺二首 其二》宋代·郭祥正—三人同结静中缘，一到西岩思豁然。何必拥炉倾浊酒，且来攀树听寒泉。《代刘勋妻王长杂诗》魏晋·曹植—谁言去妇薄。去妇情更重。千里不唾井。况乃昔所奉。远望未为遥。踟蹰不得共。《送高邑佐伴贡入京用来韵十首 其五》明代·成鹫—九重瑞日射彤云，万里天鸡到处闻。閒与侏离说声教，好教遗子受三坟。《苏幕遮 自戒》元代·马钰—不悭贪，不谄诈。不忆家缘，不说乡中话。不著世情不著假。不做诗词，不敢言行化。志弥高，心转下。云水清闲，内养内无价。乐在其中欣放耍。姓氏人询，倦应扶风马。《桃源忆故人 砭顽》元代·洪希文—西风摇落梧桐井。气入韩堂凄冷。百炼江心铜镜。照尽孤鸾影。利锥早脱囊中颖。跃冶怎逃顽矿。独抱素心谁省。漏瓮劳修绠。《晚登东楼怀子京镇阳二首》宋代·宋庠—周界西穷陕，常山北尽边。关河相望日，容鬓各衰年。蓬乱将风野，禽稀欲雪天。治戎如有暇，莫惜赋归田。《酬潘明之》元代·许谦—鸿鹄凌青霄，燕雀巢白屋。凌霄志寥廓，巢屋亦云足。故人渺天涯，岁月如转烛。昔为交手欢，今成断肠曲。嵩华日以高，江汉日以卑。道异谋不同，何日伤别离。书成情未尽，路远梦更迷。相思溪水头，犹如送君时。《感寓二首》宋代·何梦桂—西风落日怕登楼，倚遍阑干万古愁。衰汉竟成三国误，秣陵不盖六朝羞。江山有恨留青史，天地无情送白头。击碎唾壶歌不尽，荒台残雨梦扬州。《赁百梁桥南杨氏屋移家寓居杂述十三章 其十一》清代·姚燮—睡醒闻乱叶，犹道是哀笳。起拓西窗坐，思持北斗斜。渔台明独火，巡柝警群鸦。众象归元寂，徒凭望眼赊。《平江谒杜墓时全国第四次杜甫诗歌研究会在此召开》当代·熊东遨—世道非关几卷诗，盛唐已矣况今时。峰头气象云能改，水面文章月不知。十里莺花开梦境，一川鸥雪下瑶池。升平早是人俱说，独抱骚心或太痴。《题临川孝义寺壁二首 其一》宋代·孙觌—秋风袅袅转庭梧，客梦初惊一鸟呼。拣尽寒枝栖不稳，独行残夜影同孤。《次韵升师见招 其一》宋代·释道潜—老去年光知几寻，无端华发苦相侵。独怜碧眼平生旧，未改青松一寸心。欲扣禅关当岁晏，肯愁溪路隔云深。相逢试探梅花信，应有香须擢碎金。《庆族叔用丹甫寿七十》明代·罗钦顺—东风吹却暮云轻，南极星光彻夜明。细数春秋经七十，直从髫龀阅升平。山扶栋宇层层在，手种松篁个个成。寿酒一年还一度，德音长合重乡评。《宿员通寺题壁》明代·王慎中—终日匆匆意似猿，高斋一宿制惊奔。白云枕上醒魔力，流水窗中浸梦魂。《行路难 其三》明代·冯溥—纫兰不耐久，磨刃空伤手。树锻既不堪，犊鼻亦可丑。丈夫悬弧志四方，焉能局蹐徒俯首。脂车秣马越太行，自信险阻无制肘。我车脱幅，我马卒瘏。前有虺蛇，后有猛虎。将伯无助，困于林莽。咄嗟歌白石，慷慨问青旻。孰知坎壈蓬蒿士，亦有当年稷契臣。《同仲达雪后踰小山游蔡氏园得红梅数枝奇绝因》宋代·张耒—北风凛凛留高树，融雪涓涓聚小塘。三亩山园半春草，无人为结小丁香。《左原诗三十二首 其九 戏綵岩》宋代·王十朋—烟霞屏障列西岑，戏綵标名自始今。我过岩前每流涕，斑衣空有老莱心。《粘画格作鹿庐体以伸意四首 其四》清代·陈式金—师事朝云与暮烟，几人同好合媸妍。他乡养素宜安分，卖画囊无造孽钱。《婉儿怨戏为敬承作八绝 其二》明代·余继登—挥泪问新人，双蛾今几许。何事郎怜新，新人能越语。《绝句三章 其二》当代·伯昏子—轮囷世界至何期，草木痴騃那得知。色驳或呈无限意，生涯美岂在终时。《访刘静之光禄》明代·邹元标—怪来何事不相容，久别那堪意气慵。春到莺声求友切，斋悬榻影带云封。萧萧华发还同社，渺渺苍波任去踪。松竹岁寒吾敢负，不妨时醉酒家佣。《偶感》清代·王松—学书学剑廿馀年，不意疮痍满眼前！报国岂宜论在位，当途更少力回天。隐忧恰为梁瓯缺，守节应如赵璧全！从此痴聋无一事，免教洗耳累清泉。《感时 其一》宋代·仲并—伤春那得易为情，世味年来一一更。驰马弯弓今日事，儒冠深觉误平生。《次韵答张文潜惠寄》宋代·黄庭坚—短褐不磷缁，文章近楚辞。未识想风采，别去令人思。斯文已战胜，凯歌偃旍旗。君行鱼上冰，忽复燕哺儿。学省得佳士，催来费符移。方观追金玉，如许遽言归。南山有君子，握兰怀令姿。但应洁斋俟，勿咏无生诗。《教授杂咏四首※》近代·鲁迅—作法不自毙，悠然过四十。何妨赌肥头，抵挡辩证法。可怜织女星，化为马郎妇。乌鹊疑不来，迢迢牛奶路。世界有文学，少女多丰臀。鸡汤代猪肉，北新遂掩门。名人选小说，入线云有限。虽有望远镜，无奈近视眼。《上林春令 晏起》清代·邹祗谟—轻暖轻寒春仲。熨香风、红楼惹梦。泥人绣被多情，遮翠幕、不教留空。金衣向午争花鬨。晕斜红、腻云绿重。风过日影那移，问双鬟、晓寒何重。《送盛世虔兼简严以德 其一》明代·顾清—红云千里隔江关，容易看君独往还。留得锦笺无恙在，不教空到小吴山。《燕山亭·和道君北行见杏花作》清代·夏孙桐—芳讯天涯，停马问春，帘外村醪谁注。零乱路枝，雾鬓风鬟，争似绮窗儿女。倦客惊心，易枨触、江南烟雨。清苦。是二月韶光，冷朝暄暮。弥望麦秀郊原，更举目何堪，断肠人语。愁红一色，旧日繁华，依依上林深处。燕子无聊，飞絮里、几番来去。休据。春梦好、赚人轻做。《学诗吟十首》宋代·方回—宋诗孰第一，吾赏梅圣俞。绰有盛唐风，晚唐其劣诸。牛尾狸无敌，马蹄鳖与俱。龙溪奏思陵，此产臣乡闾。宣城二十咏，歙浦俗亦如。春洲生荻芽，寄兴河豚鱼。真言写实事，组刻全屏除。黄陈吟格高，此事分两途。《和酬友人》元代·郭钰—百年谁肯长拘束，每到花时愁闷过。金石人间春梦短，玉堂天上月明多。归栖旧燕依林木，变化飞鱼借海波。逆旅马周豪气在，怜才深意待常何。《至治癸亥八月望日同虞伯生马伯庸过枪竿岭马上联句》元代·袁桷—有岭名枪竿，其上若栈阁。白云乱石齿，青峰转帘脚。积冰太古阴，出矿无底壑。马饮沆瀣泉，鹰荡扶摇幕。辙迹委垂绅，人声发虚橐。舄飞接鸟背，羽没疑虎鞟。雾松秋发长，霜果春颊薄。升樵不知疲，独往端有愕。兢兢矛头淅，扤扤井口索。凝睇见日观，引手探月廓。南下眇尘海，北广终沙漠。金桥群仙迎，玉幢百神凿。禽鸣蜀帝魂，铁铸石郎错。钩钤挂阑干，搀抢敛锋锷。属车建前旄，驰道徇严柝。载道三人行，弭节半途却。《宫词 其八十五》宋代·宋白—月殿闻随羽客过，桂宫门外近天河。常娥装束还何似，潜问君王记得么。《关子东约中秋游于竺再用前韵有诗和之》宋代·王之望—湖光尽处两山开，夹道苍松郁壮哉。水过冷泉双涧合，石飞天竺一峰来。胜游喜有幽人约，佳句俄催爽气回。桂子中秋正芬馥，流霞好泛月边杯。《春日偶题呈上尚书丈丈》宋代·秦观—三年京国鬓如丝，又见新花发故枝。日典春衣非为酒，家贫食粥已多时。《贺新郎·是雨还堪拾》宋代·葛长庚—是雨还堪拾。道非花、又从帘外，受风吹入。扑落梅梢穿度竹，恐是鲛人诉泣。积至暮、萤光熠熠。色映万山迷远近，满空浮、似片应如粒。忘炼得，我双睫。吟肩耸处飞来急。故撩人、粘衣噀袖，嫩香堪浥。细听疑无伊复有，贪看一行一立。见僧舍、茶烟飘湿。天女不知维摩事，漫三千、世界缤纷集。是翦水、谁能及。《斋居即事》清代·乾隆—雨后节迟暑尚悭，凉生秘殿远尘寰。对时已惕阴将长，抚序应知岁渐孱。心尚清明敢辞老，政关治忽戒偷闲。斋居永昼闲原有，诗本黄绫手自删。《西苑宫词二十四首（有序）》明代·张元凯—凤阁传呼鱼钥开，中官赍捧御题来。直庐夜照青藜火，银笔如椽彻晓裁。《重阳登高》明代·杨碧—今古闲情貉一丘，节经登眺仰吟头。诗豪得酒成敲钵，令肃无花把当筹。短发潇疏侵老景，乱山寒瘦动悲秋。风流此日西洲句，留取乾坤纪胜游。《姑苏杨柳枝词 其六》明代·屈大均—露咽烟啼总不明，飞花如送复如迎。长条不忍轻攀折，为尔临风最有情。《补挽包公彦师》清代·王季珠—愚鲁真愚鲁，遑知绍钵衣。惟公胸极博，视我笔行机。朱陆儒求是，游杨弟愧非。重温名世稿，一字一珠玑。《驿中燕北使戏成》宋代·赵鼎臣—夜长更长睡复觉，欲雪不雪寒且风。人如胡越不觉异，酒味圣贤聊复中。客来不语虽礼简，宾去献弓而爱同。书生多口慎勿出，累圣消兵在此中。《瑞鹤仙 贺吴宜人七十 员外春母也》明代·夏言—南山开锦绣。尚菊有黄花，芙蓉簇秀。日映华堂，锦席帘幕，重重晓寒初透。宾鸿来后，恰才过、小春时候。正墙头、梅蕊舒琼，香入玉堂春酒。那有。七帙宜人，彩衣满眼，佳儿佳妇。今辰届寿。喜朝来，青镜里，绕珠翠，乍添鹤发丝丝，转觉朱颜胜旧。看云霄、三桂联芳，孙枝齐茂。《蓦山溪·湖平春水》宋代·周邦彦—湖平春水，菱荇萦船尾。空翠入衣襟，拊轻桹、游鱼惊避。晚来潮上，迤逦没沙痕，山四倚。云渐起。鸟度屏风里。周郎逸兴，黄帽侵云水。落日媚沧洲，泛一棹、夷犹未已。玉箫金管，不共美人游，因个甚，烟雾底。独爱莼羹美。《江阴即事》宋代·杨蟠—海上帆来何处客，烟中犬吠几人家。云寒雁影翻红照，水落鸥群占白沙。《闲居即事》唐代·杜荀鹤—形觉清羸道觉肥，竹门前径静相宜。一壶村酒无求处，《巫山词 其四》明代·屈大均—帝女何年化石来，阳台亦是望夫台。一峰飞入襄王梦，香雨氤氲更不开。《遣愤四首 其一》清代·毛澄—宗藩周召辟金汤，手捧乾坤奉禦床。创业夙闻盟带砺，专征今见误封疆。烽烟匝地清江浦，楼橹粘天黑水洋。一局残棋千载惜，虎门风雨恨苍茫。《题吴园二十景 其三 华黍斋》清代·戴亨—养高绝外营，郊居爱华黍。江上无心云，飞来落甘雨。《祝英台近》清代·邓瑜—尽伶俜，凭折挫。藩溷几曾堕。影瘦腰纤，幽恨一身裹。可奈雨雨风风，凄凄惨惨，等闲把浮生轻过。情无那。幻出弱态翩跹，分明示因果。惆怅芳魂，漂泊倩谁妥。适从何处飞来，还归何处，也不管、柳昏花亸。《拜月词》明代·董纪—画堂红影摇银烛，绣幕围春香馥馥。晚妆着意新梳沐，梨花月上阑干曲。阑干曲，扫花阴。氍毹席地朝月拜，夜夜愿得长如今。《题祖逖闻鸡起舞图》明代·何乔新—洛阳双鹅飞翀天，兵尘澒洞如云烟。将军雅志翊皇极，闻鸡起舞心茫然。晋阳有聪赵有勒，豺虎凭陵恣残贼。中原大半警狼烽，谁向河南剪荆棘。嘐嘐夜半荒鸡鸣，情知此声非恶声。披衣慷慨拔剑舞，英气耿耿摩苍冥。一舞龙光竞挥霍，眼中已自无屠各。再舞顿挫腾雪霜，欲扫欃枪靖沙漠。可怜琅琊无远图，谩凭天险保三吴。将军气欲吞吐谷，渡河击楫声呜呜。屯兵雍丘威赫赫，敌军破胆频败北。关河部落尽来归，谯沛遗民咸仰德。两京未复功未成，妖星夜照镇西营。天不祐晋将军殁，千载英雄长涕零。《即席赠太阳山极圆上人》宋代·卫宗武—招提几百载，其来自唐室。屡此系扁舟，过门不暇入。岂图今之行，招携叙旧室。遂停欲归櫂，重整倦游屐。粤昔有高僧，斯地曾卓锡。湛然一方泉，千岁停寒碧。古殿倚太阳，佛光含慧日。巍巍屋上峰，森森庭下杓。禅房窈且深，竹树尤静密。开尊且浊馔，领客日至夕。久要亦所难，此意岂易得。探囊出诗章，往往名胜笔。诵诗所以名，极圆而圆极。《次韵悟师见寄 其二》宋代·沈辽—不将大辩拟天亲，终愧西来面壁人。无是无非从此去，不同多劫一微尘。《南苑看游者诗》南北朝·鲍泉—洛阳小苑地，车马盛经过。缘沟驻行幰，傍柳转鸣珂。履高含响佩，袜轻半隐罗。浮云无处所，何用转横波。《虞美人 其四》近代·赵尊岳—篆烟销尽沈馢缕。愁坐清无语。宫罗软绣曲屏风。移向花间应解护香红。红英落尽春无信。莺燕归期近。伊行能得共归无。看取缃桃瘦损要人扶。《吴子化授武学博士还塞上》明代·黎民表—紫髯猎猎坐风生，结束新从定远行。白草五原无探骑，黄芦千里断边声。军咨共识陈琳最，都养何惭服慎名。东阁观奇予忝窃，青袍虚自滞咸京。《送都水大监托克托清卿使君奉命塞白茅决河》元代·乃贤—黄河汹汹决中州，三策深烦贾让谋。圣主忧勤过舜禹，相君勋德并伊周。渠通故道鱼龙避，木斩空山虎豹愁。十七万人齐举锸，一千馀里总安流。皇天蚤出图书瑞，赤子行歌黍麦秋。白璧遣官祠岳渎，黄金当殿赐公侯。使君世重无双论，太史功书第一筹。绣衮从今登两府，更将忠孝辅皇猷。《雷州八首》宋代·苏轼—旧时日南郡，野女出成群。此去尚应远，东风已如云。蚩氓托丝布，相就通殷勤。可怜秋胡子，不遇卓文君。《木笔》清代·弘历—艳冶风光斗绮寮，安排木笔咏和韶。描来春色三分易，扫出青山一带遥。鼻观静时檀馥郁，眼花迷处玉锼雕。漫言闰月迟芳候，识得清明肯让饶。《杂剧·张天师断风花雪月》元代·李直夫—第一折(冲末扮陈太守领张千上)(陈太守诗云)农事已随春雨办，科差犹比去年稀。小窗睡彻迟迟日，花落闲庭燕子飞。老夫姓陈，双名全忠。由进士及第，随朝数载。谢圣恩可怜，所除洛阳太守之职。老夫有一侄儿。乃是陈世英，见在西洛居住。数年不见，闻知上朝取应，须打此地经过，必然来拜见老夫。张千，门首觑者，若孩儿到来，报复我知道。(张千云)理会得。(正末扮陈世英上、云)小生西洛人氏，姓陈。双名世英。仗祖父余庇，颇能读书，雪案萤窗，辛勤十载，淹通诸史，贯串百家。今要上朝，进取功名，从此洛阳经过，有我叔父在此为理。小生且进城去拜见了叔父，便索长行。可早来到也。张千，报复去，道有陈世英求见。(张千云)报得相公得知，有陈世英在于门首。(陈太守云)老夫语未悬口，我那孩儿早到了也。张千，快着他过来。(张千云)着秀才过去。(陈世英见科、云)叔父，您孩儿多时不见尊颜，请受您孩儿一拜咱。(做拜科)(陈太守云)孩儿也，远路风尘，免礼波。孩儿，我且问你，此一来为何？(陈世英云)叔父，您孩儿一来进取功名，二来探望叔父。(陈太守云)孩儿也，试期尚远，且就在我书房中安下，温习经书，多住几日去，可不好那？(陈世英云)您孩儿依着叔父，住几日去。但恐早晚取扰，不当稳便。(陈太守云)自家骨肉，说甚么取扰。孩儿也，今日是八月十五日，中秋令节，俺和您后园中饮酒去来。(诗云)早安排异品奇珍，与侄儿权且拂尘。值中秋正当玩月，休辜负美景良辰。(同下)(陈世英重上、云)小生蒙叔父相留在此，元来书房就在后园里面。花木清幽，颇堪居止。今日是八月十五日，中秋节令，适才叔父赐过酒宴，已散了也。你看金风淅淅，玉露泠泠，银河耿耿，浩月澄澄，是好一派蟾光。着小生对此佳景，怎好便去就寝。且待我作诗一首。(诗云)碧汉无云夜欲沉，天香桂子色阴阴。素娥应悔偷灵药，独守瑶台一片心。吟罢这诗，且进这书房间来。我关上门焚上一炷香，取出这张琴来，试弹一曲，自饮三杯闷酒咱。(搽旦扮封姨同旦儿桃花仙上，封姨云)妾身封十八姨的便是。这是桃花仙子，俺二人在这碧云之上。有桂花仙子与下方陈世英有私凡之心，俺二人在此等侯，待桂花仙子到来，看个端的。(桃花仙云)十八姨，你看那香风过处，兀的桂花仙子不来了也？(正旦扮桂花仙上，云)妾身乃月中桂花仙子。今因八月十五日，有这罗睺、计都缠搅妾身，多亏下方陈世英一曲瑶琴，感动娄宿，救了我月宫一难。我和他有这宿缘仙契，今日直至下方，与陈世英报恩答义去也。(封姨云)你若不弃嫌呵，俺两个伴着你同到下方走一遭去。(正旦云)好波，就此同往。(桃花仙云)仙子，咱去来，咱去来。(正旦云)是好月色也呵。(唱)。【仙吕】【点绛唇】夜色溶溶，桂花风动，天香送。万里长空，是谁把银盘捧？(封姨云)俺趁着这月色行动些咱。(正旦唱)【混江龙】俺可便疾忙行动，怕的是五云楼畔日华东。(桃花仙云)俺和您私离天宫之上，早来到人间了。(正旦唱)俺如今偷临凡世，私下天宫。这其间风弄竹声穿户牖，更那堪月移花影上帘栊。(封姨云)仙子，则俺三个在这月明之下，又无甚跟随的使数，怎生是好？(正旦唱)俺本是冰魂素魄不寻常，要甚么金童玉女相随从。(带云)十八姨，你只跟着我者。(唱)又没甚幽期密约，止不过明月清风。(封姨云)你看下方景致，是比俺那仙界不同也。(正旦唱)【油葫芦】俺和您回首瑶台隔几重，早来到书院中，怕甚么人间天上路难通。(云)封家姨也，则不俺思凡。(封姨云)仙子，可再有何人思凡哩？(正旦唱)想当日那天孙和董永曾把琼梭弄，(桃花仙云)可再有何人？(正旦唱)想巫娥和宋玉曾做阳台梦。(封姨云)姐姐，你此一去报恩，可是如何？(正旦唱)他若肯早近傍，我也肯紧过从。拚着个赚刘晨笑入桃源洞，(桃花仙云)不知刘震别后，可曾得再会来？(正旦唱)到后来天台山下再相逢。(桃花仙子)仙子，这也有何为证？(正旦唱)【天下乐】却不道流水桃花片片红。(桃花仙云)这桃花是我家的故事，你此去敢被那生折下桂花来也。(正旦唱)则你个娇也波容，可便将人厮调哄。我则为报德酬恩要始终，不索你不索你这个咕，那个哝。(封姨云)仙子，我曾敢说甚么？(正旦唱)哎！只你个十八姨口是风。(云)可早来到后园也。二位且在这书房门首略等一等，我自过去。(封姨云)仙子请过去，俺两个自有分晓。(正旦见陈世英科、云)秀才万福。(陈世英惊科、云)啐！怎么灯直下看见一个如花似玉的女人，莫不是我眼花么？(做揩眼科，云)待我仔细再看咱。(正旦唱)【鹊踏柱】则见他不惺忄葱，假朦胧，却待要拄眼睁睛，觅迹寻踪。莫非他锦阵花营，不曾厮共？险教咱风月无功。(陈世英云)这女人是从那里来的？必然是妖精鬼怪。口退！你说的是，万事全休；说的不是，你见我这床头宝剑么？我将你一剑挥之两段。(正旦唱)【河西后庭花】我只道他喜孜孜开笑容，怎么的颤钦钦添怕恐。不思量携素手归罗帐，刬地要斩妖魔仗剑锋。似这，这等怒口工口工，好着我急难陪奉。秀才也，你敢是那骂上元的也姓封。(陈世英云)兀的不虎杀我也，靠后。(正旦云)秀才休惊莫怕，我乃月中桂花仙子。今因八月十五日，有罗睺、计都缠搅妾身，多亏你这一曲瑶琴、感动娄宿，救了我月宫一难。我和你有宿缘仙契，一径的报恩而来。秀才留便留，不留呵我自回去也。(陈世英云)住、住，我那里知道？你原来是桂花仙子。有如此般好意，小生一时间错怪了你。便好道，既来之，则安之。仙子请坐，容小生递一杯酒咱。仙子满饮此杯。(正旦云)秀才请。(陈世英云)仙子请。(正旦饮酒科，陈世英云)小生也饮一杯。看着仙子千般体态，万种妖娆，不知小生福分，生在那里？得遇今夜，待与仙子饮个尽醉方归，有何不可？(正旦唱)【一半儿】只见他高烧银烛影摇红，满注名香宝鼎中。全不似初见时恁般乔面孔，殷勤地捧金钟。元来是一半儿妆呆一半儿懂。(陈世英云)小生有一件事，动问小娘子咱。(正旦云)秀才有甚么话说？(陈世英云)小生学成满腹文章，欲等进取功名去，我这一去可是得官也不得官？(正旦唱)【金盏儿】我本待鸾凤配雌雄，你只想雕鹗起秋风。怎知我月中丹桂非凡种？(陈世英云)念小生凡胎浊体，怎敢和仙子陪奉？你只说小生来年应举，果是如何？(正旦唱)你问我来年春动有甚吉和凶？则你那文章千卷富，(陈世英云)便有了文章，也要命运哩。(正旦唱)怕不的命运一时通。(陈世英云)若得如此，小生早则喜也。(正旦唱)秀才，我道你来年登虎榜，总不如今夜抱蟾宫。(陈世英云)多承仙子厚意，再饮几杯，怕做甚么？(封姨云)桃花仙子，我和你过去相见咱。(做见科)(封姨云)仙子，天色明了也，咱回去来。(陈世英云)呀！怎么又有两个小娘子来了也。(正旦云)秀才勿怪，这两个都是我的姨姨、妹妹。(陈世英云)既是你姨姨、妹妹，容小生都也奉一杯儿酒咱。(正旦唱)【醉扶归】俺和他一去蕊珠宫，同戏百花丛，报与你个二月春雷鱼化龙。饮了那三杯御酒珍珠瓮，四下里旌旄簇拥。准备着五花骢，缓向天街鞚。【醉中天】六印掌元戎，七纵显英雄。向八座里气昂昂列上公，稳请受着九重天雨露恩和宠。也不枉了十年间苦功，到今朝享用。是必休忘了，我这报前程仙女淳风。(云)天色明了也。咱回去来。(陈世英云)仙子此一去，可不知几时还得相会也？(正旦云)秀才，你牢记者，妾身此一相别，直到来年八月十五日，再与秀才相见。(陈世英云)仙子，你道定着，小生也不进取功名去，专等来年此夜，在书房中拱候仙子，是必休失信也。(正旦唱)【赚煞尾】你若有十分的至诚心，我怕没九转丹相送？(陈世英云)小生来年八月十五日，专候仙子来也。(正旦唱)到来年又怕你八月中秋事冗。(陈世英云)既蒙仙子相许，小生怎敢负了此心？但仙子虽同织女，小生非比牵牛，怎么也要一年一会？做这般老远的期约也。(正旦唱)那七夕，会牛女佳期，你可也休卖弄。(陈世英云)仙子若果有心于小生，便不到的来年，怕甚么那？(正旦唱)我则怕六丁神告与天蓬，(陈世英云)那六丁总是天上神位，料仙子也不怕他！(正旦唱)更怕的是五更钟，催别匆匆，只落的四眼相看泪珠涌。(陈世英云)仙子，您直恁般慌速，便再停止一会儿也好。(正旦唱)兀的不三星在东。(陈世英云)仙子此一去，休忘了今宵欢会也。(正旦唱)正照着俺二人情重，一般潇洒月明中。(同二旦下)(陈世英云)嗨！谁想小生遇着月中桂花仙子，欢会了一宵，亲记的临别之时，说道来年八月十五日，再来与小生相会。天那！我几时盼得来年这一日也。(诗云)宿世姻缘定有因，暂时欢会又离分。且温经史书窗下，专等来年月下人。第二折(陈太守引张千上、云)老夫陈太守。留我侄儿世英在后园书房中，本意要他温习经书，去应科试。不想染下一场疾病，一卧不起，服药不效。老夫欲待亲自探望孩儿去，争奈衙门中适有一件要紧公事，不得余暇。张千，说与嬷嬷知道，着他到书房中看觑小哥病体若何？小心在意，看了时间来回我的话。左右，将马来，老夫衙门中办事去也。(下)(陈世英抱病上、云)小生陈世英。便好道三十三天离恨天最高，四百四病相思病最苦，兀的不害杀小生也。自从去岁八月十五日，与月中桂花仙子在这书房中饮了几杯酒去，害的我一病不起，朝则忘餐，夜则废寝，看看致死，但合眼便见那桂花仙子在前。他说道：今年八月十五日，再来相会。今日正是中秋节令，我只得挣扎病躯，到此后花园中等。便怎么这早晚还不见来？仙子，则被你想杀我也。天也，每番家小生要做些儿功课，不曾拿起笔来；可又早淹淹的晚了。今日小生害些儿拙病，他百般的不肯就晚。且待我吟诗一首。(诗云)金乌振翼上扶桑，何故迟迟画景长。可叹书生情意迫，老天偏不下斜阳。呀！这早晚还是午时也。我央及你波，我与你唱喏，怎生不动？我与你下跪，又不动；我与你下拜，也不动，钉子钉着你哩。泼毛团是好无礼也。小生不才杀者波，也是国家白衣卿相。你则道我不认得你哩？想当初尧王时有十个日头，被后羿在昆仑山顶上，射落九乌，止留的你一个。你晓来夜去，催逼了多少好人。你若是欢喜呵，腆着你那红馥馥的脸儿。你苦恼了呵，云生四野，雾罩八方。你则道我不认的你哩？你听者：(诗云)无端三足乌，团团光闪烁。安得后羿弓，射此一轮落。便好道，人有所愿，天必从之。头里未曾闹时，还是午时。方才闹了，他可早交酉时了。罢罢罢。熬定心肠，且再耐着些儿。仙子，则被你想杀小生也。(正旦扮嬷嬷上，云)老身是这陈太守家中嬷嬷。为因陈世英在书房中染病，奉太守的言语，着老身探望走一遭去。我想这秀才每，多有害着这等证侯的也呵。(唱)【南宫】【一枝花】可不道既读孔吊书，那里也必达周公礼？你今日相思容易得，岂不闻饱病可兀的最难医？他从来老老实实，忒软善忒温若，近新来陡恁的。他待学遇云英乞玉的裴航，赋洛神来珠的曹植。【梁州第七】翻笑着不风流闭门的颜叔，假乖张拍案的封陟。他不肯左笔尖上挣扎个名和利，兀的不辱抹杀题桥的才思掷果的容仪。直这般无廉鲜耻，乱作胡为三餐饭并不曾想吃，五车书并不肯攻习。他、他、他，则待要美甘甘傍玉软香温。是、是、是，则待要悄促促在星前月底，等、等、等，则待要薄孜孜赴燕约莺期。奉相公省会，教老身直到那书房内，在左右看详细。只他这废寝忘餐可也因甚的？要一个明白消息。(云)无人报复，我自过去。(陈世英云)仙子，你来了也。(正旦云)是我。(陈世英云)呸！害得我眼花了，兀的不羞杀小生也。原来是嬷嬷，你来此怎的？(正旦云)哥哥，你害的甚么病？你明白对我说知，怕做甚么？(陈世英云)我害的是病。(正旦云)怕不是病，却是从那里起的？你对我说，好回相公的话。(陈世英云)你老人家没正经，则管里絮絮叨叨的，你也须知，病体准耐烦说话？(正旦云)哥哥，你不对我说也罢，只是你这病势看看日沉日重，谁救你禾？(陈世英云)嬷嬷，实不相瞒，自从去岁八月十五日，有月中桂花仙子，在我这书房中饮了几杯酒，欢会了一宵去了。他说今年八月十五日再来相会，我在此等侯。不见到来，所以忧忆成病。眼见的觑天远，入地近，无那活的人也。仙子，则被你想杀我也。(正旦唱)【牧羊关】则见他恹恹的，说就里，不由我冷笑微微。你是个浊骨凡胎，他须是冰肌的这玉体。(陈世英云)仙子，你好失信也。(正旦唱)你敢要攀月桂谐连理，可不似指画饼待待充饥。常言道：杳茫神鬼事，哥哥也，知他布那里？(云)哥哥，你敢不等那月中桂花仙子么？(陈世英云)我不等桂花仙子等谁？(正旦云)只怕等着崔莺莺那。(陈世英云)哎！我等那崔莺莺怎的？我只等着桂花仙子哩。(正旦唱)【骂玉郎】莫不是崔莺莺害了你这张君瑞？只指望西厢下暗偷期，把镜中花生扭做蟾宫桂。现如今你瘦岩岩病怎支？他虚飘飘占不归，知甚日重会？(陈世英云)仙子，则被你想杀小生也。(正旦唱)【感皇恩】怪不着你正是遥授夫妻，你可甚步步相随？更做道秀才每忒上紧，忒着迷。你伴的是琴书度日，怎想着那广寒宫窃药的仙姬？专等待三更后，才斗转，恰星移。(陈世英云)我在这月明之下，好歹要等那仙子来也。(正旦唱)【采茶歌】想的你意儿痴，望的你眼儿疲，只等五言诗作上天梯。但得个一夕鸳鸯配成对，那里也还记十年身到凤凰池。(陈世英云)老人家不晓事，耳根边只管聒絮，可知我染病哩。(正旦唱)【三煞】我越劝着越妆出风风势，则说是病在心头那个知？怎么耳边傍不住相潮戏，百般的话不投机。待着淹早些回避，我可道不关亲耽干系。就也着冷眼儿来看你，且看你直等的月色沉西。(陈世英云)嬷嬷，我不耐烦哩。你则回叔父话去，可怎生不着个太医来看我一看？(正旦唱)【二煞】你道叔父行怎不敢医药来调治，这的是心病还从心上医。便有那仓公、扁鹊成何济？也无过草树根皮，怎比得玉天仙知心着意。只想他今夜里休贪睡，重向书帏叙别离，敢胜似百补参芪。(云)哥哥，你保重将息，我回老相公话去也。(陈世英云)仙子，这早晚还不见来？兀的不害杀小生也。(正旦云)哥哥，你则听我劝者。(唱)【黄钟尾】我劝你好将息这不存不济千金体，再休想那无影无形百媚姿。自去年到今日，曾有甚为盟记？只管里苦思忆，直等得佛出世，可不的干着你。这相思无尽极，倒不如早收拾，将一段云雨幽期，都付与高唐梦儿里。(下)楔子(陈世英抱病、张千扶上，云)天色明了也，枉着我扶病等了这一夜。仙子，则被你奚落杀小生也。觉的这病势越越沉重，张千，你快去寻一个太医来者。(张千云)理会得。出的这门来，串长街，蓦短巷，此间正是。太医在家么？(净扮太医上，云)谁叫太医？太医不在家。(张千云)不在家？可往那里去了？(净云)太医兵马司里去了。(张千云)敢是去看病那？(净云)不是看病，医杀了人，那里坐牢哩。(张千云)咄！太守衙里请去来。(净云)请我做甚么？(张千云)有个相公染病，请你看一看。(净云)你那病人不好几日了？(张千云)不好七日了。(净云)我太医八日不曾出汗哩。(张千云)咄！(净云)老哥，你着那患子来，我看。(张千云)他染病怎么走的动？(净云)着他骑个驴儿来。(张千云)他骑不得驴儿。(净云)哦！只抓个杌儿抬将来。(张千云)也抬不将来。(净云)这等一发教他好了来。(张千云)好了又要你看甚么？(净云)既然他来不得，倒抬了我去罢。(净做拿住张千把脉科，云)一肝，二胆。(张千云)咄！我没病。(净云)你没病，我看着你这嘴脸，有些黄甘甘的。(张千云)不要歪厮缠，衙里久等着哩。(净云)老哥，等我嘱付家里小的咱。丁香奴！(张千云)你家有甚么丁香奴？(净云)老哥不知，但是我家的小的每，都是生药名。(张千云)这个我不知道。(净叫云)丁香奴！(内应科云)有。(净云)你丸药来不曾？(内云)我丸药来。(净云)你丸了多少药？(内云)我丸了八囤半。(净云)老哥，我那囤子是囤粮食的，四五个人围不过来。这小的每贪耍，一日吃了三顿饭。则丸了八囤半。(张千云)这也勾了。(净云)有谁讨药来？(内云)有姑娘家讨药来。(净云)与了多少药钱？(内云)与了一两药钱。(净云)你与了他多少药？(内云)我与他七囤半。(净云)弟子孩儿，亲眷上门，你怎么不多与他些？曾说药引子来么？(内云)不曾说药引子。(净云)快赶上去说与他，要生姜两船，枣儿五担，水要十桶，着他做一服儿吃。(张千云)怎么吃得这许多？(净云)再有谁讨药？(内云)有史千户家讨药来。(净云)与了多少药钱？(内云)与了五两银子。(净云)五两银子？你与他多少药？(内云)我与了他两丸药。(净云)五两银子与了他两丸药，我这药是偷来的？与他许多去。(张千云)还少么？(净云)你与他甚么药去？(内云)我与一丸红丸儿，一丸黑丸儿。(净云)老哥，你不知道，与他红丸儿则与红丸儿，黑丸儿则与他黑丸儿。红丸儿吃了是活药，黑丸儿吃了是死药。他都吃了，着他死又死不得，活又活不得。(张千云)咄！行动些。早来到了也。你在此站一站，等我报复去。秀才，太医在门首。(陈世英云)着他过来。(张千云)着过去。(净做见陈世英，拿包袱打科)(陈世英叫云)哎哟！(张千云)他是患子，你怎么打他？(净云)医的医的。打着他，还知疼痛哩。(净做拿药与陈世英吃科，云)你吃这药。(陈世英去)这药不好，我不吃。(净云)这般好药，你嫌不好。你不吃，我替你吃。(净吃药，做战倒科)(张千做慌科，云)可怎么了？(做扶净起身科)(净做苏醒科，云)你这里有纸笔么？(张千云)要他何用？(净云)趁我苏醒着，传与你这个方儿。(张千云)口走，油嘴花子，快出去。(打下)(陈世英云)太医去了也。我想那桂花仙子好生失信。你当此一夜，只说报恩而来。今日弄的我一个身子，七死八活。仙子，你那里是报恩，分明害杀小生也。(唱)【仙吕】【赏花时】强扶策恹恹病里身，空凝望盈效月下人。我和他曾把酒结情亲，早隔了一年时分，兀的不愁杀我也桂华新。(下)第三折(陈太守领张千上，云)老夫陈全忠。今日张真人回信州龙虎山修行去？要来作别。张千，门首觑着，若真人来时，报复我知道。(张千云)理会的。(外扮天师引道童上，诗云)鼎内丹砂变虎形，匣中宝剑作龙声。法水洒来天地暗，灵符书动鬼神惊。贫道姓张，双名道玄。祖传道法，戎箓精严。三十七代，辈辈流传。驱使遍三界神祗。剿除尽八方鬼怪。布袍轻拂。须臾地动天惊。草履平那。顷刻星移斗转。云游天下，普救众生。来到此洛阳，幸遇陈太守，十分的管顾贫道。所赠衣粮。无不精洁。今日信州龙虎山去，辞别太守，便索长行。早来到衙门首也。左右报复去，道有张道玄特来拜辞。(张千云)报相公，有张道玄来拜辞哩。(陈太守云)道有请。(张手云)请进。(天师做见科，云)相公，贫道回山中修行去。特来拜辞。(陈太守云)真人。管待不周，车恕老夫之罪。(天师云)相公，贫道在此，多有搅扰。据贫道看来，相公衙中莫不有染病之人么？(陈太守云)我有个侄儿是陈世英，现染病哩。(天师云)在那里？(陈太守云)在后花园书房中安下。(天师云)我是去看咱。(做望科，云)贫道已知道了。你侄儿陈世英是花月之妖，搅缠成病。待贫道结一坛场，剿除妖怪，相公意下如何？(陈太守云)若得如此，多谢真人。(天师云)道童，将法衣来。相公，坛场之上，不能攀话，请回避者。(太守下)(天师请神科，云)道香德香，无为香，清净自然香，妙洞真香，灵宝惠香，朝三界香。吾乃统摄玄门，恢弘至道，咒司九主，宣课威仪，醮法列坛。无不听命。恭惟玉清圣境元始天尊，左辅右弼之星官，武职文班之圣众。雷公电母，风伯雨师。瑶宫宝殿天王，紫府丹台仙眷。五福十神，四司五帝。日宫月宫神位，南斗北斗星君，斗步五方，星分九曜。东华南极，西灵北真。十二之星辰，四七之缠度。三台华盖，九天帝君。三界直符使者，十方从驾威灵。当境土地龙神，诸处城隍社庙。幽冥列圣，远近至真。以此真香，普同供养。伏以阴灵耀景，环六合以开光，素魄迎情，犯十花而育物。今者时遇中秋，偶逢月蚀。罗计缠于黑道，娄宿闻此显威，梦入蟾宫，敌战恶星而退度，救兹月蚀，元光再续於寥天，半灭半明，乍盈乍阙。忽嫦娥之感动，思凡世而降临，科离瑶台，误干天运，混仙凡而为患，错躔舍以成灾。请命道流，立坛究治。臣敢不启秦玄空，急扬雷令，招接天庭。奉行摄勘。今年今月，今日今时，奉道弟子张道玄仰凭圣力，随其万处周流，不误一真清净。稽首拈香，无极大道，不可思议功德。(击令牌科，云)一击天清，二击地灵，三击五雷，速变真形。天圆地方，律令九章。金牌响处，万鬼潜藏。(咒水科，云)水无正行，以咒为灵，在天为雨露，在地作源泉。一噀如霜，二噀如雪，三噀之后，百邪俱灭。(执剑科，诗云)老君赐我驱邪剑，离火煅成经百炼。出匣纷纷霜雪寒，入手辉辉星斗现。先请东方青帝、青神，衔符背剑，入吾水中。后请南方赤帝、赤神，衔符背剑，入吾水中。又请西方白帝、白神，衔符背剑，入吾水中。再请北方黑帝、黑神，衔符背剑，入吾水中。又请中方金帝、金神，衔符背剑，入吾水中。(诗云)吾持此水非凡水，九龙吐出静天地。太乙池中千万年，吾今将来静妖气。谨请年值、月值、日值、时值，当日功曹，值日神将，揽海大圣，翻江大圣，驱雷大圣，撒云大圣。吾今用你坛前仗剑等待，休错吾一时半刻。吾奉太上老君，急急如律令，摄！(直符上、云)小圣乃雷部下听今直符使者是也。真人呼唤小圣，有何法旨？(天师云)有劳当日神将，直日功曹，直去花苑中，勾将桂花仙子来者。(直符云)得令。桂花仙子安在？疾！怎生无有桂花，是有谁？(人应科、云)止有荷花。(直符云)报知真人。止有荷花。(天师云)有劳当日神将，直日功曹，直至太华峰头。东林寺里，勾将荷花来者。(直符勾荷花科，云)荷花仙当面。(天师云)无那荷花，你知罪么？(荷花云)我不知罪。(天师云)你引诱嫦娥，辄入五姓之家，缠搅良家子弟。勾至坛前，有何理说？(荷花云)我这荷花，(诗云)体出青泥不染埃，也曾独步上莲台。(天师云)噤声！(诗云)翠荷影里鸳鸯戏，太液池中并蒂栽。你不知情谁知情？(荷花云)有菊花知情。(天师云)小鬼头可早攀下来也，且一壁有者。有劳当日神将。直日功曹，直至甘谷水傍，渊明宅畔，勾将菊花仙来者。(直符勾菊花上科，云)菊花仙当面。(天师云)兀那菊花，你知罪么？(菊花云)我不知罪。(天师云)你引诱嫦娥，辄入五姓之家。缠搅良家子弟。勾至坛前，有何理说？(菊花云)我这菊花，(诗云)冷淡东篱傲古今，西风谁识岁寒心。(天师云)噤声！(诗云)东坡昔贬黄州道，吹落黄花满地金。你不知情谁知情？(菊花云)有梅花知情。(天师云)一壁有者。有劳当日神将。直日功曹，直至大庚岭边，霸陵桥外，勾将梅花仙来者。(直符勾梅花上科，云)梅花仙当面。(天师云)兀那梅花，你知罪么？(梅花云)我妾身不知罪。(天师云)你引诱嫦娥，辄入五姓之家，缠搅良家子弟。勾至坛前，有何理说？(梅花云)我这梅花，(诗云)玉骨冰肌谁可匹，傲雪欺霜夺第一。(天师云)噤声！(诗云)江南曾为赠游人，一枝漏泄春消息。你不知情谁知情？(梅花云)有桃花知情。(天师云)一壁有者，有劳当日神将，直日功曹，直至度索山前，玄都观里，勾将桃花仙来者。(直符勾桃花上科，云)桃花仙当面。(天师云)兀那桃花，你知罪么？(桃花仙云)我不知罪。(天师云)你引诱嫦娥，辄入五姓之家，缠搅良家子弟。勾至坛前，有何理说？(桃花仙云)我这桃花，(诗云)海上千年一度开，曾教仙子赴瑶台。(天师云)噤声！(诗云)刘阮当时成配偶，暗随流水出天台。你不知情谁知情？(桃花仙云)有封十八姨、雪天王知情。(天诗云)一壁有者。有劳当日神将，直日功曹，与我勾将封十八姨、雪天王来者。(直符勾封姨、雪天王上，云)封十八姨，雪天王当面。(天师云)兀那封姨，你知罪么？(封姨云)我不知罪。(天师云)你引诱嫦娥，辄入五姓之家，缠搅良家子弟。勾至坛前，有何理说？(封姨云)真人，我乃天地之正气，有甚么罪来？(诗云)我本无影无形乍飕飕，万里浮阴一扫休。(天师云)噤声！(诗云)颠狂柳絮随风舞，轻薄桃花逐水流，雪天王近前，你知罪么？(雪神云)吾神不知罪。(天师云)你引诱嫦娥，辄入五姓之家，缠搅良家子弟。勾至坛前，有何理说？(雪神云)此乃桂花仙子思凡，做出这等勾当。干吾神甚事！(诗云)三冬寒气最严凝，曾伴如来大道成。(天师云)噤声！(诗云)谩夸积雪深千丈，不及滹沱一片冰。且一壁有者。有劳当日神将，直日功曹，直至望鹄台西，清虚府内，勾将桂花仙子来者。(直符勾桂花仙上科，云)真人法旨，快走动些。(正旦唱)【正宫】【端正好】则被你催！逼得我两三番，喝掇得我十余次。我不合暗约通私，怎当那驱邪院一伙天兵伞至，狠恶的忒如此。(桃花云)桂花仙子，只为你思凡，今日连累的我也。(正旦云)你也来了。(唱)【滚绣球】我只见桃花离了武陵，(荷花云)为你呵，将我也好摄在此。(正旦唱)荷花离了沼沚。(菊花云)你今日连累着我，却是为何？(正旦唱)哎！菊花也，你莫不是被西风断送了一秋花事？(梅花云)你怎么连累着我来？(正旦唱)哎！悔也，兀的不折倒尽你这玉骨冰姿。(雪神云)小鬼头你思凡干吾神甚事？(正旦唱)咏看那雪王迸着一个冷脸儿，(封姨云)只为你，连我也勾将来了。(正旦唱)十八姨显出那恶性子。(封姨云)只被你累的我苦也。(正旦唱)俺正是闻风而至，你则待和桂花仙打一会官司。今日个风化雪月相逢日，抵多少龙虎风云聚会时。咱须索见天帅。(正旦见跪科)(直符云)桂花仙当面。(天师云)兀那桂花，是你思凡来么？(正旦云)是我思凡来。(天师云)这小鬼头，你可早招了也。(正旦唱)【倘秀才】我为甚先吐了这招承的口词？常言道明人不做那暗事。则俺这闭月羞花绝代姿，到如今自做出自当之，妆甚的谎子？(天师云)我想陈世英，为色事所迷，在那病患之中。不看见这八景象，怎得痊可，我如今将法力摄他魂魄前来，与桂花仙子相见者。疾！(陈世英冲上，做见正旦科，云)仙子，则被你想杀我也。(正旦唱)【叫声】见放着正名师，不是，不是胡攀指。准教你隐藏下这个可喜的女孩儿。(天师云)疾！(陈世英下)(天师云)封姨，这一桩公事，敢都是你扇的来么？(封姨云)这是桂花仙子思凡，干我甚么事？(正旦云)噤声！(唱)【上小楼】你休那耻便伶牙俐齿，调三斡四，说人好歹，许人暖昧，损人行止。你可便道这个，道那个，做的不是，都揣与这广寒宫宵奔的卓氏。(天师云)莫不是尔桃花打合的他来么？(桃花云)桂花仙子，你自思凡，我可为甚的来，却牵连着我那。(正旦云)偏你无过犯哩。(唱)【石榴花】当日个天台流水泛胭脂，谁引逗的刘晨、阮肇至于斯。(天师云)荷花，你可怎生不近前来折辩？(荷花云)桂花仙子，你认了罪罢。(正旦唱)你可也要推辞，那并头莲就是你过犯公私。(天师云)菊花，你近前与他质对者。(菊花云)桂花仙子，你思凡干俺甚事？(正旦唱)想当日陶潜为你可便辞荣仕，在东篱下满饮金卮。(天师云)梅花，你也向前对词来。(梅花云)桂花仙子，你何不早早认了罪也，要累我做甚么？(正旦云)偏你无过犯那？(唱)你道你梅花孤洁全终始，我只问那孟浩然骑的瘦驴儿。【斗鹌鹑】你逼得他大雪里寻梅，险将他逡巡间冻死。(梅花云)论我瘦影疏枝，亭亭独立。有那个狂蜂浪蝶，敢近的我。(正旦唱)偏是你瘦影疏枝，不受那蜂媒蝶陡。哎！这一场月色风声，非同造次。你也合三思，休只管说短论长，卖弄杀花儿的这叶子。(天师云)封姨，你近前与他折证。(封姨云)兀那桂花仙子，你听者，为你思凡，将吾神勾至坛前，吾神春则吹花摆柳，夏则驱暑生凉，秋则飘枝坠叶，冬则糁雪飞沙。顺四时不失其序，与天地并奏其功。我岂有尘凡之心，做下这等淫邪之事？(诗云)青蘋一点微微发，万树千枝和根拔。则你桂花何不早招承，把我风雪无端连累杀。(正旦云)偏你无那过犯来？(唱)【满庭芳】你也合心中暗思，你待把强言折证，不辩个雄雌。只你那风亭门馆书名字，可不是招伏下亲笔情词。元来你全无那风流情思，也枉耽着-个风月的这名儿。(风神云)我有甚么过犯在那哩？(正旦唱)你道你便无讥剌束，常记得杜少陵吟了诗。(封姨云)杜诗上怎么？你只管说。真人在此，我也不赖。(正旦唱)可不道风雨夜来时。(天师云)雪天王，你近前与他折证。(雪神云)小鬼头，我有何公私过犯？真人在此，你说。(正旦云)我说你那过犯，你则休赖也。(唱)【红绣鞋】你守得个映雪的孙康苦志，你逼得个袁安在雪内横尸。赚得个王子猷，山阴雪夜上船时。(雪神云)也只为老夫忒慈善些儿。(正旦唱)你道你便忒性慢，式心慈，你则问那蓝关前韩退之。(雪神云)真人问谁要招？(天师云)要你招。(雪神云)吾神则知其功，不知其罪。(天师云)这老匹夫则知其功，不知其罪。你有甚么功在那里？(雪神云)真人差矣。吾乃天地正神，岂比那桂花思凡？做这等淫邪之事？风神管的是春风夏雨，吾神管的是秋霜冬雪。调和鼎鼐，燮理阴阳。滋五谷，润百草。压障气，兆丰年。于民有益，为国有功。(诗云)我本亲承帝旨把天门，今朝被你勾摄坛前折辨真。若要误犯天条招伏状，怎到的玉洁冰清白雪神。(天师云)噤声！你道我管不得你？天仙管得你么？(雪神云)管不得。(天师云)地仙管得你么？(雪神云)管不得。(天师云)贫道管得你么？(雪神云)你便是管得着哩。(天师云)噤声！吾非浊骨，本是仙胎。祖公留下三件法宝，信香一瓣，雌雄剑二口，降妖印一颗，专管天上天下三界仙精鬼怪，魍魉邪魔。量你是一块雪，我管不得你，怎管天上许多神将？吾今宣召天上火，地下火，山头火，霹雳火，炉中火，将你围在中间，立化一池黄水。老匹夫，看你招也是不招。(雪神做慌科，云)真人，小神招伏则便了也。(正旦唱)【快活三】你今日雪消也下流澌，花落也显枯枝。猛想起贾岛破风诗，和那扫雪的陶学士。【鲍老儿】［风光好］题成绝妙词，都则为月殿里霓裳事，端的这雪月风花四件儿，是那个偏无瑕玼？(桃花云)只被你连累杀我也。(正旦云)是我带累你来。(唱)我可也从头识破，都将付与冷笑孜孜。却不道一般儿根生土长，开花结子，带叶连枝。(天师云)一行人休少了一个，发往西池长眉仙，定罪施行。(断云)忙差遣天丁帝揭，展手将情词写彻。桂花仙一念思凡，众神将都遭缧拽。恶哏哏后拥前推，雄赳赳横拖倒拽。剪除他梅菊荷桃，断送了风花雪月。(正旦云)谢真人勘问成了也。(唱)【煞尾】谢真人勘问我赴四池对会词，拚的个尽场儿诉出俺心间事，都向那蟠桃会上听仙旨。(众同下)(陈太守上，云)有劳真人如此费心。(天师云)相公勿罪，陈世英的病证，不日便当痊可。贫道则今日拜辞了相公，回山中修炼去也。(下)(陈太守云)真人去了也。张千，排着果桌，直至十里长亭，与真人送行，走一遭去来。(诗云)白云日日锁嵩山，仙客乘风可更还。羽盖霓旌看不见，唯余法水在人间。(下)第四折(长眉仙领仙童上，诗云)灿灿花光满洞天，琼楼宝殿启华筵。蟠桃结果三千载，共宴长生亿万年。贫道乃是上界长眉大仙是也。自太极初分，修成正道，掌管洞天九霄之上，一切修真悟道之仙。今朝玉帝回来，观见桂花仙子与梅菊荷桃一念思凡，引诱陈世英成病，罪犯天条。有张真人遣将牒配前来，吾亲判断。仙童，洞门前觑者，若来时报复我知道。(仙童云)理会得。(正旦同众上)(直符云)行动些。(正旦唱)【双调】【新水令】今日个奉真人牒赴到蓬莱，则听得奏云璈仙音-派。想花呵，欢娱应有限，风雪呵，凋燮几曾乖。惹下场横祸飞灾，怎支吾这一解？(直符云)仙童报复去，道有张真人牒文押将桂花仙子等在此。(仙童报科)(长眉仙云)着他过来。(仙童云)着过去。(众做见科)(长眉仙云)兀那桂花仙子，你既为上品之仙，永享逍遥之福，职居月殿，远隔人间。你岂不闻道德为仙家之本，清闲乃开悟之门？你何不遵守天条？却去迷惑秀士，犯此思凡之罪，押赴吾前，有何理说？(正旦唱)【折桂令】这罪犯是我贱妾应该，没米由误犯天条，私下瑶台。却带累花神，干连风雪，都也不伏烧埋。俺本是广寒宫冰魂素魄，怎比那阎浮世浊骨凡胎？(长眉仙云)敢是你捱不过那凄凉寂寞，看上了陈秀才么？(正旦唱)俺可行甚难捱，觑上乔才？屈屈的将西没东生，错认做了夜去的这明来。(长眉仙云)你既不思凡，到那陈秀才书房里去，却是为何？(正旦唱)【雁儿落】想当日被计罗早缠作灾，多感的娄金宿将咱解。这都是陈秀才能见可怜，因此上俺桂花仙思酬待。(长眉仙云)你既到书房中去，那淫邪之事，怕不是有的？(正旦唱)【得胜令】兀那座读书斋，须不是楚阳台。他救我元无意，我见他有甚歹？冤哉！怎将俺这一火同禁害？诉的明白，望仙尊别处裁。(长眉仙云)张真人将这桩公事送到咱这里判断，怎么还饶的你？直日功曹，就与我驱到阴山左侧，待罪去来(正旦云)似此怎了也？(唱)【川拨棹】则听的他闹垓垓，闹垓垓加罪责。怎生的全没矜哀，狠下差排？贬咱到阴山口外，活活的折罚煞。(云)大仙也，可怜见，耽饶些儿波。(唱)【七弟兄】我可也左猜，右猜，端的是为谁来？现放着斫桂的吴刚巨斧风般快，只问他奔月的嫦娥曾否下妆台？更和那捣药的兔儿那日当何在？(长眉仙云)罪定了，不必多说，(直符云)仙旨已下，行动些。(正旦唱)【梅花酒】呀！我待挣扎怎挣扎？也是我运拙时衰，月值年灾，鬼使也那神差。(长眉仙云)我想陈秀才患病在床，若不将他魂魄勾摄前来，看见这个境头，怎得有痊可之日？疾！(陈世英上)小生陈世英。兀的不是桂花仙子来了也。(正旦唱)淹的呵，下瑶阶，将两步做一步蓦。呀！早转过甚人来？是、是、是，有情人陈秀才，他、他、他，怎容易到天台？敢、敢、敢，为着我旧情怀，待、待、待，折桂子索和谐，怎、怎、怎，不教我添惊怪？(陈世英云)仙子，谁想小生今日还得和你相会也。(正旦唱)【喜江南】兀的不是月明千里故人来，抵多少洛阳花酒一时来。你呵，休猜做春风来似不曾来。(正旦同陈世英走科，唱)咱两个去来。(封姨、雪神喝科，云)小鬼头那里去？(正旦唱)偏撞着这满头风雪却回来。(陈世英下)(长眉仙云)你一行人都跪下者，听我判断。(词云)你原是广寒宫娉婷仙桂，不合共陈世英暗成欢会。虽然为救月苦往报其恩，反害他耽疾病十分憔悴。谁着你离天宫犯法违条？枉使的风花雪尽遭连累。岂不知张真人法律精严？早仗剑都驱在五雷坛内。一个个供下状吐出真情，有谁敢捏虚词半毫隐讳？据招状桂花仙本当重谴，姑念他居月殿从无匹配。便思凡下尘世亦有可矜，仍容许伴玉兔将功折罪。一并的饶免了梅菊荷桃，众神将俱各遣重还本位。题目长眉仙遣梅菊荷桃正名张天师断风花雪月《月中行》清代·袁克文—昏黄云月有无中，一树露桃浓。疏烟淡淡袅晴空。去住任春风。朱丝漫绾双鸦髻，人独立、石畔阑干东。停箫负手醉芳丛。玉靥背花红。《夏日四首 其三》宋代·陆游—平明一浴汗无馀，坐觉胸中合太虚。舂玉作糜天所赐，不妨数箸进山蔬。《孤鹤思太清》宋代·朱熹—孤鹤悲秋晚，凌风绝太清。一为栖苑客，空有叫群声。夭矫千年质，飘飖万里情。九皋无枉路，从遣碧云生。《秋思耗 次香宋韵》近代·邓潜—挨过黄梅节，正雨声、敲断泪红凝血。回忆旧欢，梦中丝管，心上冰雪。对菱镜慵看、玉容花貌误了妾。竹一枝、吹欲裂。怎院柳蝉嘶，井梧虫语，又把早秋消息，背人偷说。题叶相思迥别。怕似捞水底明月，赚他为客。千金装橐，赠虚南粤。算不定无情有情，休便吟决绝。雁字影，明半灭。似略写归期，明年芳草未歇。等得鸳衾久叠。《赠马相士二首》宋代·刘克庄—荀卿粗了心形者，蒯彻安知背面哉。别有精微书不载，待君见了季咸来。《梁山抒感》当代·傅义—梁山仍伟立，巨泊已桑田。容足曾无地，扬眉别有天。寇王俱尽矣，草木复森然。孟倡民为主，屈指几何年！舵橹志遗业，雄蟠水一湾。更无及时雨，犹似不周山。走险谁甘愿，求生已大难。徘徊瞻故垒，义帜矗云天。《吴·鲁肃指囷》唐代·孙元晏—破产移家事亦难，佐吴从此霸江山。《露坐》元代·张翥—官街人静鼓鼕鼕，独坐中庭满扇风。堕地一丝和露湿，青虫悬在月明中。《东湖舟中记亡弟思正葬日》明代·祁顺—去岁君捐馆，凄凉隔一期。乡园埋玉处，客路断肠时。亏礼惭兄道，全恩仗母慈。孤舟湖上泪，不尽孔怀思。《林卿劝开酒禁次韵一首》宋代·刘克庄—新沐发浑如雪白，大开眼只见天青。称觥乍可同邠俗，锡爵安能效卫伶。过眼神奇俄臭腐，到头浊醉胜清醒。闹蓝不是安身处，且向糟邱寄暮龄。《题红梅 其一》明代·胡奎—散花天女笑春风，醉倚维摩丈室中。任尔山禽偷眼看，久知颜色本来空。《送怀古上人游钱塘》宋代·魏野—正当摇落日，忽忆向江天。猿避经行路，鸥随入定船。袖携诗卷重，杖揭钵囊偏。约我湖心寺，相寻结白莲。《病在告闻李子藩亦病欲乞归走笔讯之》明代·林大春—吾亲即君亲，君亲比吾亲仍健。君身似吾身，君病视吾仍较浅。君为天官曹，云是分别在朝在野之贤豪。吾犹一计吏，治赋宁如古人之才高。吾今欲去良有以，问君之病胡为尔。四海闻知半沟壑，五侯出入尽金紫。苍生属望正吾人，去矣凭谁翊天子。大厦元非一柱功，长城况复千夫怒。君不见南山杞梓撑金台，泽边樗栎生莓苔。他山有石空云霾，卞氏之璧终须开，问君之病胡为哉。《经张子房庙诗》南北朝·谢瞻—王风哀以思，周道荡无章。卜洛易隆替，兴乱罔不亡。力政吞九鼎，苛慝暴三殇。息肩缠民思，灵鉴集朱光。伊人感代工，聿来扶兴王。婉婉幕中画，辉辉天业昌。鸿门销薄蚀，垓下陨欃枪。爵仇建萧宰，定都护储皇。肇允契幽叟，翻飞指帝乡。惠心奋千祀，清埃播无疆。神武睦三正，裁成被八荒。明两烛河阴，庆霄薄汾阳。銮旌历颓寝，饰像荐嘉尝。圣心岂徒甄，惟德在无忘。逝者如可作，揆子慕周行。济注属车士，粲粲翰墨场。瞽夫违盛观，竦踊企一方。四达虽平直，蹇步愧无良。餐和忘微远，延首咏太康。《题谢少卿药园二首 其二》宋代·朱熹—小儒忝师训，迷谬失其方。一为狂瘖病，望道空茫茫。颇闻东山园，芝朮缘高冈。瘖聋百不治，效在一探囊。再拜药园翁，何以起膏肓。《题画 其四》明代·成鹫—莫道山居远，山居却有邻。溪边过桥客，江上钓鱼人。《劳山纪游百咏选七十九首 其三十六》近代·黄公渚—漫寻丹灶吊长春，玉蕊楼高迹已陈。篆叶楸兼书带草，康成书院委荒榛。《寄兴 其一》清代·黄文仪—小隐隐城郭，檐前竹四帷。一庵花鸟趣，雅称闭门居。《过雷家铺巡司》明代·庞嵩—舟达三汊河，雷家铺滩急。一水来茶陵，永新从此入。左江摩空青，衡岳参前立。衡邑尚几许，计程里三十。《座中呈子骏尧夫》宋代·司马光—微雨虽妨行乐，薄寒却解留花。今日且游小圃，明朝更向谁家。《颂古十七首》宋代·释宗演—从前七佛仪式，庆喜何曾欠少。堪笑黄面瞿昙，无端打个之绕。《秋景 牛女年年渡》宋代·刘辰翁—牛女是谁传，灵桥不待船。昔年曾此渡，每渡似初年。此夕须停织，何人更服牵。星期无了日，河水尚依然。岁晚长疏隔，人间早弃捐。瑶池人独处，搔首待君还。《答李大顺寄怀二首 其一》明代·卢龙云—相违何处觅鸿音，珍重缄题识远心。思入苍葭秋露渺，望穷碧树海云深。风尘似我虚糜禄，山水怜君独抱琴。目极闽南几千里，川原寥绝意难禁。《送张掌仪诗》元代·宋褧—之子宁亲去，桥门忽别离。一时分祖饯，六馆重威仪。乡国青山近，宫墙白日移。功名已在望，菽水未妨迟。《咏镜示诸子二首 其一》明代·释函是—面目分明不是他，光辉常满隐朝霞。当台影落无人处，夜半流莺到碧纱。《和梅挚北池十咏》宋代·蒋堂—池上有修竹，遥闻手自栽。几因风韵响，时感隼旟来。粉箨经梅脱，虬根遇石回。婵娟绿阴下，小阁为谁开。《次韵伯寿兄见寄》宋代·喻良能—江国疏梅吐玉英，故园想见木欣荣。二年鸿雁碧云阔，千里江湖春水生。冉冉池塘应入梦，潇潇风雨若为情。行看戏彩青萱发，准拟芳樽相对倾。《次韵李参政和薛秘书诗见寄》宋代·魏了翁—书来寄我薛公诗，磊落襟期尉我思。所谓伊人在空谷，公侯逸豫镇无期。《浣溪沙 其七》清代·俞士彪—午倦慵将绣帖移。却揎朱袖捲帘儿。枝头已有嫩莺啼。薄倖客游芳草路，相思人在落花时。暮云楼外远山迷。《魏武帝》宋代·王十朋—董吕袁刘电扫空，阿瞒独步骋奸雄。岂知权备皆人杰，未肯全将鼎付公。《海音诗》清代·刘家谋—赤嵌城里暂徘徊，一局棋兵两阵开。莫更旁观学王质，烂柯容易得归来。《登碧云苍雪楼有感》元代·吴景奎—先人旧宅倚崇阿，独上高楼自浩歌。一度归来一愁绝，暮年身世竟如何。《夜闻回雁》唐代·司空曙—雁响天边过，高高望不分。飕飗传细雨，嘹唳隔长云。《次韵端礼谢郭宰载酒相访之什》宋代·李处权—贤哉令尹出名胄，百里歌谣不容口。岂弟父母今信之，视民恐伤如足手，讼庭端可置雀罗，若网在纲无杂糅。万顷之陂黄叔度，云梦何止吞八九。潘岳无事只种花，陶潜有巾惟漉酒。三公九卿唾不取，金印从渠大如斗。刘君语默端可人，固知十室忠信有。五经腹笥贯今古，决疑索隐如瓜剖。小圃风烟似洛阳，翠微不减绿野堂。会闻激烈歌时康，不负抵掌工雌黄。何时赠扇乃有语，向来仁风已奉扬。《琴月轩诗卷》元代·王翰—幽人独坐敞华亭，霁宇无尘河汉横。窗纸渐明知月上，琴丝微冷觉秋生。霜凝碧树乌三绕，露下苍苔鹤一鸣。更得梅花相慰藉，闻香三弄不胜清。《鹧鸪天（胡提舶生日）》宋代·洪适—月上初弦映左弧。葭吹六琯转璿枢。日边远近瞻新渥，天下中庸系两都。《奉和圣制送张说上集贤学士赐宴（赋得催字）》唐代·李暠—偃武尧风接，崇文汉道恢。集贤更内殿，清选自中台。《哭刘梅溪茂才绝句二十八首 其十一》清代·郑登瀛—青青桃李满门中，绛帐传经忆马融。惆怅栽培人去后，几株依旧笑春风。《王伯玉兄弟皆用叔文韵作诗见示答之》宋代·赵蕃—春芳凋兮瘖杜宇，留得鸣鸠呼渴雨。谁能使我病斯愈，矻矻深思诵诗许。朝来剥啄有扣户，亟起褰裾犯尘土。三王诗就俱送与，律应节疏如会鼓。我家与君同郑圃。流落殊方繇丙午。岂惟交友叹云翻，亦有弟兄悲豆煮。羡君聚首共文书，怜我离形屡寒暑。江南丰歉未可知，安得书来相告语。已过有力健如犊，莫待无须行似妪。我归当事力田科，君行宁后公车举。会当过我南山南，门有修篁风屡舞。《春节 》近代·胡绳—栖息此村落，四年迎岁华。顽童燃爆竹，邻女剪窗花。鸡熟流香雾，炉红炽绮霞。何须望天末，四海可为家。《秋诗六首 其四》当代·崔荣江—旻雨蒹葭掠岸风，滩云沆瀣抹空濛。鸥声隐约江深处，谁执长篙一画中。《减兰》当代·卢青山—人间遛马，却曲迷阳蟠满野。偶系云溪，断梦游魂绕栅篱。据梧盘礴，八面森风摧骨骼。莫骂阿瞒，黄祖操刀更后边。《春曲（二首）》明代·李梦阳—翩翩谁家燕？衔泥向何所？避人花丛里，忽复梁间语。《己酉除夕》明代·赵完璧—五十今宵除已尽，明朝五十一相依。年逾尼父未知命，老过蘧翁曾悟非。世事无凭惭我拙，文章何益壮心违。酒杯且莫浮椒柏，辛苦平生岂细微。《依韵和酬鲜于子骏郎中见寄》宋代·强至—昨在王公幕，同时辄仰攀。论情昆弟等，知己友朋间。渭北孤交臂，淮阳慰客颜。长卿看驷马，父老望西还。《游建州陶园和渊明拟古八首 其七》明代·郑善夫—我行复中野，怛怛自今兹。蹭蹬勿重陈，所伤命与时。非无青霞质，素衣向已缁。侧闻雍门弹，慰此中忧疑。忧疑卒未解，至音已无辞。古风落冥冥，大道不可思。王乔非予愿，詹尹亦我欺。江花莽消息，游子暮何之。相逢东园公，遗我考槃诗。《黎厅相并栽柏生意可喜》宋代·李石—一级寒阶不尽登，齐腰立雪我何能。庭前柏树君知否，便是西来两代僧。《罗都宪哀挽》明代·祁顺—黄门献纳早蜚声，柏府乔迁晚更荣。边寨甲兵惊小范，故园松菊老渊明。山川一夜还英气，宇宙千年播大名。最是云中遗德远，万家城守赖安生。《闺怨一百二十首 其九十八》明代·孙蕡—生儿岂免涉江湘，身世无成耻故乡。人事由来多错忤，知君不是故相忘。《归朝欢 寿吴母徐太夫人，为同馆吴青坛赋》清代·徐釚—荔浦归来帘不捲。青犊千群传羽箭。追思鹤化广陵涛，廿年黄鹄歌成怨。凤毛今喜见。彩衣犹带御香浅。待重来，板舆昼捧，早自看花遍。千岁冰桃琼液溅。嘹亮笙箫声近远。锦筵开处记调羹，霜螯雪鲙金刀断。龙池鸾诰显。红绫春饼曾相荐。最难忘，双驹绕膝，绛蜡烧银剪。《度大庾岭》唐代·宋之问—度岭方辞国，停轺一望家。魂随南翥鸟，泪尽北枝花。山雨初含霁，江云欲变霞。但令归有日，不敢恨长沙。《邺城道 其九》明代·袁宏道—谋士虎兼龙，三家霸局同。文章分鼎足，才品第英雄。龌龊司徒后，昏顽锻锡公。陈琳檄自有，离可愈头风。《以炯如流水涵青蘋分韵得流字》元代·顾瑛—幽人雅爱玉山好，肯作清酣竟日留。梧竹一庭凉欲雨，池台五月气涵秋。月中独鹤如人立，花外疏萤入幔流。莫笑虎头痴绝甚，题诗直欲拟汤休。《钩弋夫人》清代·张晋—杀其母，立其子，世间怪事乃有此。当年恐学雉攫人，后世依然燕啄矢。钩弋宫，尧母门，殊恩迭宠真无伦。一朝趋送掖廷狱，外间议论徒□□。李夫人死不反顾，是耶非耶帐中遇。若教生子如弗陵，夜台愁煞姗姗步。人生难定吉与凶，母以子贵翻成空。思患预防自有道，汉武那得为英雄？君不见，拓跋魏氏更惨刻，世世相传不肯易。流毒难逃作俑名，伤心不独为钩弋。《五十自寿集唐五十首 其三十四》清代·瞿士雅—生计萧疏空掩门，平生不受等闲恩。须知饮啄由天命，岂虑星霜到鬓根。魂梦只能随蛱蝶，荣枯安敢问乾坤。老来自喜身无事，明月清风酒一樽。《同文馆试上舍和同事孔彦常学士即事》宋代·韦骧—笔阵收锋考战文，喧喧车马隔重门。心矜力学求之密，目到雄辞气不昏。美宝辨来三献惬，雕虫屏尽六经尊。囊封奏号须明发，吉梦应先彻九阍。《一剪梅 登道场山望何山作》明代·王世贞—小篮舆踏道场山。坐里青山，望里青山。渐看红日欲衔山，湖上青山，湖底青山。一弯斜抹是何山。道是何山，又问何山。姓何高士住何山，除却何山，更有何山。《池口镇 其一》明代·唐文凤—迫暮宿池口，维舟舣渡头。城依孤嶂耸，水入大江流。市小无盐肆，年饥有米艘。人生忙底事，閒杀羡沙鸥。《寻胡隐君》明代·高启—渡水复渡水，看花还看花。春风江上路，不觉到君家。《读苏叔党汝州北山杂诗次其韵》宋代·陆游—舍北有渔矶，下临清溪流，柳阴出朱桥，莲浦横兰舟。蓴丝二三亩，采掇供晨羞；鱼虾虽琐细，亦足赡吾州。人生常如此，安用万户侯？绿蓑幸可买，金印非所求。《偈四首》宋代·释师体—年年浴佛在今朝，目击迦维路不遥。果是当时曾示现，宜乎恶水蓦头浇。《梅花十五首 其九》元代·王冕—冷艳凝轻露，清香度晚风。如何冰玉质，却学小桃红？《和贾舍人早朝大明宫》明代·胡所思—紫宸初启碧天长，鹓序瑶阶曙色苍。拜舞衣冠瞻舜日，昭回文物焕尧章。光生宝扇分鸾影，烟袅金炉燃兽香。共际明时诸宰辅，五云深处侍天王。《上巳日晓行即景 其一》清代·弘历—风势徐停夜雪阑，鸣鞭驿路破春寒。清流几道循环渡，素色千峰迤逦看。润浃土膏微益麦，涨生峡口细增湍。盖藏颇有村墟静，略得愁心到此宽。《送张宗甫兄弟楚观登舟赴湖北试》宋代·文天祥—金螺晓气照人寒，手把天浆领佩环。夜有送鱼来赤壁，秋风吹雁发衡山。东南折处旗花见，牛女光中槎影还。见说青年文赋好，士龙一笑共云间。《次韵朱新仲席上赋梅花影四首 其二》宋代·刘才邵—真是瑶台月下仙，徐熙落墨若为传。输他巧思红裳女，写出幽姿意宛然。《少年游》宋代·温镗—东风先报上林春。枝上晓莺新。凌虹御气，鞭鸾翳凤，来辅玉晨君。《话无言上人方丈》明代·袁宏道—秋子拨秋烟，堂头二十年。还君半面识，乞我一蠡禅。石壁分窗看，松风对榻眠。浮生成泛泛，俱有雪毛县。《北上期秀水不至》明代·林廷选—闻君行旆住苏台，我亦枫桥祖帐开。秋色满江将我去，烟波何地觅君来。湖山孤负诗千首，风月深怜酒一杯。欲待仙舟话畴昔，云泥隔面不胜哀。《赋翟志道家三琴翟年五十九以青阳县令引年盖高士也》元代·吴克恭—翟公家三琴，粲粲金玉徽。观其记中语，熟读令人唏。玉徽落将家，蹴踏当床闱。龃龉蛇蚹纹，手泽自淮淝。金徽差小□，王生旧所遗。生居湖山居，襜襜者深衣。忆别三十年，老大减腰围。又有墓中者，才德婉而微。其初来薛氏，斲者识雷威。薛亦乱离得，最后归林扉。公云皆我友，爱比玉与玑。昔公为县令，宁弃笏与绯。胡此独不释，谓是古音希。我尝听公弹，空斋坐忘饥。松飙度落雪，竹日流清霏。或时作龙吟，华玉吼朝曦。或时岭猿叫，夜涧空霜飞。或时呈浏亮，露鹤鸣江矶。高情寄绝代，妙在神气机。感深动恻恻，望洋见颀颀。浮云琵琶筝，俗耳溷是非。藉此罗酒肉，识者恒讽讥。傥生盗蹠粟，宁死首阳薇。周公不可作，孔子将安归。猗猗林下兰，庶草联芬菲。春天不得佩，岁晚还□叽。请公操此曲，古道资凭依。公坐默不应，面墙看蛜蝛。《金山怀古》清代·夏炜如—金山崚嶒一拳石，乃能锁钥万里之奔流。长空苍茫鹳鹤下，惊涛飒沓鼋鼍浮。伊余摄衣上绝顶，江天有阁淩高秋。凭阑眺远意何极，俯仰千载增烦忧。卢循幺么不足数，游魂海峤丛戈矛。鲸鲵磨牙吮膏血，黔黎束手遭虔刘。蔓延闽浙气弥壮，溯潮夜闯南徐州。伟哉寄奴起徒步，扫除大憝如决疣。江波澄清海氛绝，劲兵北府雄无俦。承平岁久武备弛，喜谭翰墨羞兜鍪。青燐白骨未尽掩，徙薪曲突无良谋。江海咽喉不思扼，祇誇玉带山门留。《蝶恋花 巴陵山行》明代·顾璘—秋色那知行近远。翠竹丹榆，递换撩人眼。导骑才随山麓转。渔舟又渡溪流浅。数过奇峰千万点。野兴疏狂，转逗身轻健。悬崖绝涧皆平坦。寰中只奈人心险。《次转庵韵 其二》宋代·许及之—有约惟真率，相忘任主宾。拒霜方送喜，疏柳不争颦。近复关原旧，频看邸报新。吾侪何幸甚，投老得逢辰。《杨谨仲和顷者三诗见贻复次韵六首》宋代·赵蕃—江湖余所乐，岁月老于行。酒有杯中趣，诗无世上名。悠悠真自得，悄悄莫加评。尚要高交友，风期同死生。《李仲宾墨竹四首》宋代·方回—渭川千亩入毫端，子美临风野色寒。不是画师即诗客，可能收拾与人看。《灵山寺》宋代·喻良能—松竹声中寺，山深人迹稀。石从林背出，云向屋头飞。野鹿寒仍聚，栖禽暮自归。怪来襟袖冷，浓翠湿征衣。《答城中友人见讯之作》清代·方殿元—不到春城五六年，年来生事有谁传？两株陶氏门前柳，一半颜生郭外田。黄鸟风边行乐酒，桃花浪里钓鱼船。翻嫌扬子无佳兴，独坐空亭草《太玄》。《送潘学正》明代·郑真—缑山讲道拥皋比，五夜星光耿璧奎。帝里恩承红日近，仙梯步逐彩云低。不惭徐乐登金马，有待王褒颂碧鸡。笑我同袍华发早，祇须归老故园栖。《题画十三首 其十一》元代·钱宰—白鹭白于雪，于飞在洲渚。谁言我最閒，正尔心独苦。《题山水四景 其三》明代·贝琼—田家酒熟当早归，天气渐凉催授衣。一夜西风破霜蕊，芳菲不共芙蓉死。《义鸡行》宋代·方岳—西害粥粥鸡将雏，俯啄蚱蜢行相呼。羽毛未合事纷夺，四顾不虞乌毕逋。翻窥捷取血丹吻，性命须臾那可忍。草深决起落东家，垂翅离彼犹蠢蠢。东家司晨乃有雄，平时嘴距凌秋风。怒冠趋前作雌伏，以翼覆藉哀穷凶。初脱祸机惊未定，生意中閒不能寸。时其饥渴经纪之，踸踔梳翎苏委顿。物生知母不知父，此虽其类非其侣。陈婴杵臼义所激，郭解朱家侠何取。呜呼人有不如物，呜呼今固不如古。从来山泽生龙蛇，人间父子成豺虎。《饮马长城窟行》明代·袁宏道—长城水呜咽，夜夜作秦语。问子何代人，防胡旧军旅。冤魄滞孤魂，不得归乡土。白水洗白骨，瘢尽水酸楚。洗多成黑流，水性毒于蛊。立马古战场，长嘶待天雨。《帘钩》清代·鲍之芬—眉痕掩映雾绡空，曳影抛烟近绮丛。一角斜牵犀划水，半规疑堕月留弓。莫惊鱼钥伤春后，镇锁虾须病酒中。谁见杏花栏槛里，徘徊欲上怯东风。分明擘破玉连环，钗股还敲玳瑁弯。有意参差邀半面，无心舒卷任双鬟。空闺似掷流黄速，隔院频窥屈戌閒。不锁芳春偏锁恨，一声惊恐隔蓬山。《送王舍人赴明州过阙二首 其二》宋代·王庭圭—当年玉殿校群材，名占枢垣北斗魁。曾入翰林批凤尾，每瞻云气想蓬莱。前驱候吏千军肃，遥望天门九扇开。咫尺龙颜应入奏，紫霄东畔晓班催。《钟陵饯送》唐代·白居易—翠幕红筵高在云，歌钟一曲万家闻。《拨棹歌 其三十二》唐代·德诚—香饵竿头也不无，向来祇是钓名鱼。波沃日，浪涵虚，万象牢笼号有馀。《万户酒歌》元代·刘诜—城中禁酿五十年，目断吹秫江东烟。官封始运桑落瓮，官隶方载稽山船。务中税增沽愈贵，举盏可尽官缗千。先生嗜饮终无钱，指点青旗但流涎。今年忽纵万户酿，处处争说邦侯贤。富家绕郭买秫田，小家盆盎争濯泉。开城晓避曲车道，筑室夜甃糟丘塼。便将相如旧渴吻，一吸拟尽长鲸川。老翁童稚喜欲颠，秋醉月下春花前。丰年五谷贱如土，市上游人歌复舞。歌复舞，邦侯堂有八帙母，共饮蟠桃几千度。春风吹醉九九州，公但饮醇丞相府。《李营丘真迹次俞紫芝韵》元代·黄公望—营丘自是浪仙流，写得空山一段秋。古木千章施锦绣，风光都属幔亭收。《龙井寺片云亭》明代·区大相—旧寺临流水，新亭坐夕曛。乱篁森度岭，片石郁生云。碧岫连湖尽，春泉过涉闻。犹馀下山磬，相送出林氛。《野鹤》明代·殷奎—野鹤长鸣老树根，呼来不上大夫轩。群鸡啄食谁争去，风满秋林独自鶱。《题秋江待渡》元代·陈雷—远岸白沙渺渺，疏林黄叶离离。莫怪行人争渡，村深蹋月归迟。《送粹州高参军还京》唐代·卢照邻—京洛风尘远，褒斜烟雾深。北游君似智，南飞我异禽。别路琴声断，彼山猿鸟府。一乖青岩酌，空仁白云心。《禽言》宋代·陆游—老翁老尚健，打麦持作饭。终岁陇亩间，劳苦孰敢怨。人生为农最可愿，得饱正如持左券。碓舂樵爨小甑香，岂不胜汝耗太仓！《酬林伯乔兼呈杨掌科》明代·李学曾—疏慵成癖喜成狂，两放閒情到野庄。涧水半桥归别壑，山云几片度低墙。步旋花径盘纡远，坐傍松阴笑语凉。但愿年年人似玉，春风一度一寻芳。《赠相者王月屋》元代·任士林—布囊诗卷胜黄金，白纻乌纱碧眼深。自是清时少遗逸，不须物色到山林。《泊泸州》清代·赵熙—残阳欲堕现虹霓，沙上谁家菜满畦。小市渐昏烟缕合，大船来泊电灯齐。猛闻夜雨潇潇响，东望沱江剡剡迷。所惜放翁南定句，故人耽搁浣花溪。《东游杂诗四十首 其十》近代·连横—东西潮水此归虚，津吏狺狺禁挟书。笑问秦时旧童丱，祖龙政策更何如！《雪后登平潭驿楼》明代·陆深—面面峰峦一水通，危楼正倚夕阳东。自将短发明残雪，閒看孤云送断鸿。北斗地高天更远，巴人心苦调逾工。南冠岁晚催归客，合让元龙卧此中。《瓮天》宋代·赵崇鉘—不见瓮天人，但见石上字。谁能负瓮去，夺我寥天思。瓮破奚有余，瓮在奚不足。吟作瓮天辞，摩挲石苔绿。《书泉翁壁》明代·王守仁—我祖死国事，肇禋在增城。荒祠幸新复，适来奉初蒸。亦有兄弟好，念言思一寻。苍苍兼葭色，宛隔环瀛深。入门散图史，想见抱膝吟。贤郎敬父执，僮仆意相亲。病躯不遑宿，留诗慰慇勤。落落千百载，人生几知音？道通著形迹，期无负初心。《红山茶》明代·沈周—老叶经寒壮岁华，猩红点点雪中葩。愿希葵藿倾忠胆，岂是争妍富贵家。《和令狐侍郎、郭郎中题项羽庙》唐代·孟郊—碧草凌古庙，清尘锁秋窗。当时独宰割，猛志谁能降。《贺新郎 其十七 和方虎灯下菊应》明代·龚鼎孳—新月如眉卷。小窗西、疏灯星放，薄寒霜遣。半壁幽花人烛夜，碧沁铜瓶清泫。傲篱外、薄英飘茧。瘦硬几枝名士态，拟纤腰、束素传神浅，真率意，画中展。一痕墨晕天然显。漫评量、蜂簧吹褪，玉盘堆扁。才伴征鸿双杵歇，又听柴门归犬。此坐客、督邮当免。酒冷香残标格在，尽年年、秋事银缸典。红吐穗，肯频剪。《重阳吟五首》宋代·方回—此身生死国兴亡，摇落年年本是常。无奈潘郎解凄怨，满城风雨近重阳。《二月十六日喜晟至武昌》明代·陶安—偶傍船窗立，惊看雪袂来。羁怀三月久，欢气一时回。换米携盐策，延宾举酒杯。从知家信好，病释岸花开。《踏莎行（谢人寄梅花）》宋代·周紫芝—鹊报寒枝，鱼传尺素。晴香暗与风微度。故人还寄陇头梅，凭谁为作梅花赋。《消寒杂咏三首 其一 寒衾》近代·吴文治—檐角彤云欲雪天，绳床转侧未成眠。寒宵真觉衾如铁，独客难眠夜似年。梦待寻春蝴蝶杳，足先警冷鹭鸶拳。扶头强约梅花睡，已听晨钟到枕边。《潼关》清代·严金清—严城锁钥界西东，百二秦关自古雄。一线盘旋千级蹬，宛驱车马入蚕丛。《再次江左司韵四绝句 其四》宋代·许景衡—土木形骸付等閒，祇应饮啜亦皆然。蒸来十裂已堪笑，何况长持饭几千。《次韵答刘梅国》明代·黄衷—漓水歌游十载违，停云时望庾关微。季鹰自为秋莼去，子寿真同海燕归。避影有人依夏荫，爱暄无地借冬晖。少陵老向江头卧，犹恋宫恩旧赐衣。《重过铁城作》明代·成鹫—雪边曾记此登临，归卧松寮直至今。最是高深难久别，不分寒暑辄相寻。炎方近海饶云物，客舍移床就樾阴。欣对悠然信来往，南山殊有故人心。《浮游花》明代·王世贞—侬作树头花，日日波上红。欢作波上花，浮游无定踪。《虞美人 其二 庚午暮春》当代·蔡淑萍—小园风雨桃花尽，江泛桃花汛。激礁拍岸远无声，却见后波前浪尽峥嵘。凭栏无语情犹切，眼底烟波阔。夜来雷似鼓声催，似问凭谁只手挽潮回？《新移宴厅》宋代·韩琦—魏藩池馆有唐风，宴宇耽然制尚雄。岁月已深摧巨栋，庭除非旧逼离宫。稍迁基址嚣尘外，适在园林掩映中。从此命宾何最盛，四时嘉景尽牢笼。《鹿鸣宴中走笔呈林教授》宋代·岳珂—三级催龙浪，朋来盛鹿宾。渊源识馀润，腾踏已通津。融帐知方盛，陆庄应未贫。成功岂无日，况复值词人。《西陵·金朝》赵秉文—蔼蔼西陵树，萧条歌吹声。客愁连断雁，地古更荒城。山色娇新雨，河流怒不平。浮云台上起，不尽古今情。《和散木韵 其八》明代·袁宏道—空潭独影谁，个是好相知。每笑鹏心侈，闲怜鹳垒危。眼光常照渌，面貌日浮卮。一往青山去，还愁鹤不随。《答朋上人》宋代·释绍嵩—争渡行人簇晚沙，归舟天际暮云遮。波生野水雁初下，竹映寒原日已斜。剩欲出门追笑语，可堪垂白各天涯。知公颇有奇章病，戏墨贻嘲栖暝鸦。《鸣雁篇》明代·王慎中—寒空历历夜星稀，旅雁酸嘶何处归。霜清露白闻声急，河广江上恨力微。本谓候时依煖去，何言中路失群飞。群飞超忽关山迥，祗抱离心独耿耿。每向天边泣字文，却从月下疑弓影。孤鸣如和陇头唫，单栖不殊泽畔醒。迁客飘摇靡定居，麃麃雨雪赋其虚。此时遥听人何似，避地翻伤鸟不如。回首瑶池霄汉傍，颉颃玉羽泛清凉。南北欲知悲喜地，但看风失与云翔。《江树》唐代·吴融—终日冲奔浪，何年坠乱风。谢公堪入咏，目极在云中。《哭舍弟克明三首 其三》明代·林光—衰年催我老，右肘屡风麻。短景那能久，浮生未有涯。春风怀寸草，暮雨损荆花。儿辈那堪倚，狂涂纸上鸦。《金陵行送余局官》元代·王冕—李白题诗旧游处，桃花杨柳春无数。六代衣冠委草莱，千官事业随烟雾。大江西下秦淮流，石头寂寞围荒丘。原田每每尽禾黍，青山不掩诸公羞。高楼如天酒如海，触景令人生感慨。红堕香愁燕子飞，风流王谢今安在？我欲去寻朱雀桥，淡烟落日风萧萧。交疏结绮杳无迹，但见野草生新苗。小儿纷纷竞豪纵，区区割据成何用？芙蓉水冷燕支消，千古繁华同一梦。伤今吊古如之何？头上岁月空蹉跎。君行喜有丝五紽，宦情不似诗情多。江南故事可知否？白云霙霙变苍狗。休论平生锦机手，浩歌且醉金陵酒。《长江两湖岁苦水患修固堤防号五十年一遇而年年溃之今岁江西大水作龙舟水长句 其二》当代·王引—龙舟五月竞千村，鼓雨催飞入酒樽。指箸使君雷下失，运筹弃卒幄中论。沉湖差幸非周鼎，去国难招岂楚魂。便集银潢千派水，心灰重洗亦霉痕。《还丹复命篇 其二十四》宋代·薛道光—一物浮浮浑有无，堪迎秋露滴真珠。烟花柳陌头头是，秽浊馨香任所需。《癸卯除夕》明代·李英—穷愁怜此夕，秉烛坐更阑。岁月催人老，生涯浊世难。枯肠甘淡薄，霜鬓易摧残。风木亲何在，牛衣只自寒。《还李中舍奉使集》宋代·文同—奉使道中诗百首，古人遗落尽冥搜。自怜吴蜀佳山水，一夜灯前得遍游。《游灵岩寺》明代·王越—前峰俯伏如象卧，后岩蹲踞如狮坐。东南朝拱朗公山，路接鸡鸣寨下过。中间掩映梵王宫，五花宝殿高玲珑。石门深锁观音洞，峭壁斜生摩顶松。松枝遥指天门树，老禅创始开山处。面前涌出甘露泉，流浆香积厨房去。香积厨中杖锡泉，黄龙白鹤相通连。又添平岸池头水，净洗菩提种福田。一重流水一重竹，竹编尽是山僧屋。上方下界知几重，银杏红椒满空谷。山僧汲水煮新茶，茶罢焚香看佛牙。莫言此事为虚诞，请君更问铁袈裟。《大涤洞天留题》元代·张逊—浮云飞动浑非真，饱看山水浴精神。行空未驾青田鹤，持杯欲饷采薇人。醉中往往红生面，是是非非都不见。只言学诗与学仙，此道如今绝如线。《二月二日过吴德仁二首 其一》宋代·刘挚—清门令德江南吴，三纪兰洲心自娱。明时中林隐君子，蚤岁东门贤大夫。老去笑谈惟玉麈，病馀风韵更冰壶。世于出处罕无意，两忘未见斯人徒。《宋泰始歌舞曲十二首 其七 帝图颂·隋代》佚名—帝图凝远，瑞美昭宣。济流月镜，鹿毳霜鲜。甘露降和，花雪表年。孝德载衍，芳风永传。《咏白鹦鹉五首 其三》明代·王渐逵—仙都瑶圃洽元和，双树琪林乐自多。换尽颜容不相识，定应常饱玉山禾。《游水帘洞时久不雨飞沫稍微赋得一首》明代·徐熥—素练冰绡一夜收，潺湲何处见龙湫。鲛人海底馀残泪，玉女峰前上半钩。自有玄珠藏赤水，不须琼液咽重楼。一瓢欲挽银河泻，倒挂青天作瀑流。《送勋侄之官嵢峡五言五首》宋代·刘克庄—太守今元结，论交四十年。汝行勿前却，如在父兄边。《代人进太皇挽词》宋代·徐积—九载忧勤事，倾心为继明。手扶天柱起，身御日车行。大业真无负，全功定有成。生民正歌舞，万丈玉山倾。《怀静修上人二首 其二》明代·李英—溪头三笑别时情，蓟北江南万里程。独有八行凭塞雁，心随明月过西京。《璲首座出示巽中诗》宋代·释德洪—左手不仁右手明，怀情亦复弃藜床。不知门外山花发，但觉君来笑语香。颀绍神情扫秋晚，瘦权诗句挟风霜。两翁杖屦相追逐，此夕因依夜话长。《乞彩笺歌》唐代·韦庄—浣花溪上如花客，绿闇红藏人不识。留得溪头瑟瑟波，《人月圆 即事》当代·林修竹—池塘半亩新荷小，梦稳日方长。藤床竹枕，心平气爽，初夏风光。青春何处，年华如逝，无限思量。寄怀只在，风花雪月，恕我清狂。《客说嵩顶松实甚佳》宋代·吕本中—飘飖山中女，绿毛以为衣。但食青松子，不死亦不饥。昼想此仙人，夜或梦见之。客云嵩高顶，长松乱纷披。拔地起霜干，盘空缺虬枝。惜无长臂人，挽此须与鬐。但闻云间子，时被天风吹。愧我一食身，何由揖仙姿。欲学餐松法，人间了无师。《游岳麓寺三首 其一》宋代·张嵲—平生耳里湘西寺，此日真成叩梵宫。地辟晋朝多胜概，人师支遁有高风。身游大士毗耶境，目尽湘东返照中。佳处未能频驻屣，此行寻胜亦匆匆。《自西云归甘泉雨中马上次韵元默》明代·湛若水—积雨饥鹰下啄泥，幽禽独自向人啼。畏途百转逢危阪，着脚人间未可低。《杂曲歌辞。少年行三首》唐代·李嶷—十八羽林郎，戎衣事汉王。臂鹰金殿侧，挟弹玉舆旁。《阳朔舟中戏集简斋诗赠友村谷雏 其九》近代·李洸—乔木峥嵘明月中，遥瞻黄鹄九霄东。青裙玉面初相识，亭角寻诗满袖风。《游仙 其三》宋代·释文珦—喧嚣非所事，灵府自怡神。食每吸丹景，饮常漱玄津。洞览周八极，内照唯一真。体妙含至精，希微难具陈。《漫兴三首 其二》元代·王冕—关中险固凭三辅，陇右勾连接四川。簇簇楼台悬日月，盈盈花草烂云烟。飙回海上沙飞雪，雨足江南水拍天。可笑华山陈处士，风流文采却贪眠。《嬴惠庵十景诗为邓元宇将军赋 其一 莲峰映水》明代·王弘诲—藕花洲上感飘蓬，依约残妆媚晚风。何事轻盈还照步，西方生处水晶宫。《寄州来》明代·释函可—频年剥啄识相过，古寺寒泉笑语多。剑影千寻依佛火，书声一半落江波。每当静夜闻花雨，秪恐雄心裂芰荷。远碛有怀诗定苦，数篇莫遣雪儿歌。《谭家洲》清代·全祖望—为吊木城迹，犹馀铁锁钳。南风三日利，白下百城严。天定人难奋，时平兵不占。躄郎亦健者，竟逐杀星歼。《武冈驿》宋代·彭汝砺—行路萧条伤客心，黄云不动祇阴阴。天寒独鹤飞平泽，日暮慈鸦归故林。鳞翼不将一字至，雪霜莫怪二毛侵。拥炉更饮钟陵酒，抱膝漫为梁甫吟。《梅花》当代·陈伟强—春来春去不关侬，雪地冰天玉一丛。疏影常凌烟月上，幽香只在水云中。飞升应耻居蓬岛，谪落犹堪入汉宫。却笑罗浮寻梦客，杖藜又过野桥东。《伏日》清代·弘历—名称避暑庄，而无暑可避。三庚炽蕴熇，不到清凉地。林深山益幽，木乔阴乃邃。仰眺浮云鶱，畅披爽籁至。乃悟境随心，心静热安寄。祈农志略慰，柔远礼粗备。偶閒聊可乘，小年讵宜弃。芸编足古欢，钿几研精义。《蝶恋花 其二》清代·郑文焯—睡爱新凉妆爱澹。花艳交扶，鸳锦文波展。荷露兰风秋夜转。一床红迹相思染。醉枕金钏明玉腕。细看香瘢，的的情深浅。梦里早知魂易断。年时悔向花前见。《题山水图 其一》明代·陈崇德—山外山，水外水。微茫夕照中，黯淡白云里。幽花野草山中春，葛巾野服山中人。彷佛桃源武夷境，笔端造化妙夺神。羡君自是隐逸者，门外不闻喧车马。心目长存山水间，无声之诗有声画。《哭沈社兄二首 其一》清代·林朝崧—龚生嗟竟夭，彩笔入穷泉。神理凭谁问，巫咸已上天。《落星桥》清代·赖晋—轻风直扫五开蛮，烈火嘶风独往还。笑听金鸡鸣战垒，年年水咽大幽山。《绍定庚寅纪事》宋代·萧澥—稻粱平地寇难防，到处搬为塞上粮。路险林深多脱谷，东风绿偃满山秧。《芗林五十咏·瓜田》宋代·杨万里—独酌圣贤酒，新尝子母瓜。丁宁林下友，莫道故侯家。《浣溪沙 柬瞿夫人》明代·韩知玥—玉箸双垂薄袖寒，十离诗就背人看。闲愁赢得许多般。月转空阶天欲曙，香萦倦枕梦初阑。相思一夜小梅残。《和虑可庵悲秋十首》宋代·何梦桂—秋风来庭际，奄忽老蓐收。夜寒耿无寐，起坐焚膏油。孤灯照我影，对坐自倡酬。偈参意未竟，参横转西楼。《寄题义陵吴簿义方堂》宋代·胡寅—万生天地间，灵者乃知义。何独於义明，而利心亦炽。兹焉分两轨，君子小人异。录义一毛輶，百川利趋亟。纷纷冒货贿，役役奔势位。资之以狼贪，攘之以螳臂。深较毫厘差，交攻兵刃剚。大贾五日金，徙蜀死无庇。小偷惭簠簋，褫魄对犴吏。一生几量屐，身后粪土弃。夫岂无良心，羽惯遂殊致。试令呼之跖，悍目艴然视。又或号之夷，喜笑亦随至。也知情誉好，宁自浊污置。颓波日不反，方跖尚当愧。有美短簿贤，老矣能劼毖。善为子孙谋，辟堂寘经笥。松筠岁寒色，不种春藻媚。郴山固奇变，其江泻青翠。盘礴以蜿蟺，淑气宜产粹。是将出秀民，庸称名堂意。原言承学子，不受流俗渍。虽共鸡鸣起，拳拳闵颜志。本原孝而恭，由此充其类。附翼而攀鳞，四科有升次。或夸诡遇功，固耻与之比。何况浮云侣，秋露草头坠。勿忘先师言，亦何必曰利。《司空赠太傅康国韩公挽辞五首》宋代·苏颂—六纪增年福未涯，三公归第宠频加。达逢雨木官虽怕，贤值辰年梦已嗟。中祀牲牢开祖道，太常铙吹送灵车。伤心前月登门后，临别殷勤贶手华。《过清江晤陈建侯主簿走笔书赠》明代·郭之奇—垂白西江簿，当年南岭英。知君能自勖，逢世少同声。淹泊斯文色，蹉跎此宦情。但存高士节，尚得古人名。《《红楼梦探源》 其四 五卷书成，纪以五绝》近代·吴世昌—残稿迷亡不可寻，程高缀补见深心。将倾大厦终难挽，何必皇恩说到今。《挽颜子明》明代·杨士奇—曾吟楚些招颜谷，悽怆伤情久不堪。忽复悲歌动行路，愁云深锁万松庵。《小至雪次韵 其一》明代·黄廷用—参天古柏几重围，苍翠阶前相映辉。阳复侵凌梅蕊绽，山空点缀雪花飞。纵长晷刻人仍老，不闭关城客亦稀。顾我年来双鬓改，逢人岁晚寸心违。《次韵蒲大受书怀十首》宋代·郭印—日月当头过，风光转眼稀。宦游元自薄，生计亦何微。要逐时情好，难令野性违。富贫同一饱，幸有北山薇。《守城行》清代·邵长蘅—明星烂烂高十丈，城楼雉堞屹相向。吏持府帖呼点丁，十家九家驱上城。黄昏丽谯鼓角鸣，城头灯火争繁星。紫髯太守雄且豪，罽靴绛缨跨两刀。马蹄踏踏何其劳，贯三鞭七声嗷嘈。昨日传闻羽书至，长江六月无行估。战舰还防扬子渡，游兵已围太平府。纵令消息未必真，杞人忧天独苦辛。即防此辈易激变，盗贼往往皆良民。星沉鸡唱太守至，慎莫偶语行弃市。《生查子　 集句》元代·刘基—青山欲暮时，暝色生寒树。不那客愁多，复送王孙去。涧户寂无人，暗谷疑风雨。耿耿夜何长，月落闻津鼓。《悼亡友周诗二首》明代·皇甫汸—陶令弃官日，征君寝瘵时。巨卿宵梦愕，元伯晨讣驰。申缄五情塞，抚膺双涕垂。既捐韩康肆，复卷严平帷。冥数岂无验，良药宁自医。夙昔重季诺，感激平原知。虽乏担石蓄，能薄千金施。游魂眷仲里，托体虞山隈。死生交已谢，留恨翟门题。《无照林亭》元代·善住—累土崇丘作小亭，手栽花木满林坰。郡中高树已全绿，屋外远山才半青。过眼荣枯荒圃草，到头聚散野池萍。馀生但愿身长健，杖策时来对翠屏。《京城杂言六首 其六》元代·乃贤—千金筑高台，远致天下士。郭生去千载，闻者尚兴起。我亦慷慨人，投笔弃田里。平生十万言，抱之献天子。九关虎豹严，抚卷发长喟。《淡黄柳 簝叶坪，用石帚韵》清代·周岸登—初簝展叶，闻笛新莺陌。柳线愁牵春陫恻。瞥眼梢头豆蔻，除是司勋更谁识。雁程寂。尘沙伴朝食。听嘶马，短篱宅。恨东风、不住催行色。怕上征鞍，有情流水，凄映蛮花自碧。《有感》宋代·葛绍体—过了青梅杏子红，担头和雨卖怱怱。催人节物如流水，流到东头更向东。《观学生跳绳》当代·卢青山—三五成圈分两阵，红巾丱角簸颠弹。一绳如道随千化，两脚惊风瞬万翻。舞燕身轻情太窄，步莲宫锁路输宽。凝神看到忘神处，渐渐童心觉鬓残。《述怀》明代·解缙—闻道西羌路坦夷，三千里外一娥曦。奔忙南北寻常事，老大悲伤九十稀。夜月书闱归梦远，秋风驿路雁声迟。儒官莫恨文章误，中正和平好俟时。《除夕客中忆女》明代·高启—别家非愿久，回首已徂年。今夜寒斋雪，何人听折弦？《偈颂七十二首》宋代·释祖钦—当阳拈起足清风，似月团团样不同。腊月也知无用处，暑天消得打蚊虫。《山下馆晓发》明代·梁梦雷—先晓仆夫催，芙蓉万叠开。露漙花树重，路转烛光回。马足悬崖瘦，猿声带月哀。山深无俗驾，何事客频来。《东湖竹枝》清代·张鹏举—南湖湖水碧于油，莲叶莲花水上浮。羡煞鸳鸯交颈处，阿郎偏在蜀江头。《踏莎行》当代·谷海鹰—浮岸冰凘，立春天气。悄萌多少閒滋味。柔风暗送彩云归，枯枝巧镂青空碎。分聚难期，去留无计。琴床书枕供憔悴。锦鳞欲诉不成篇，封藏一纸伤心泪。《客怀》宋代·李焘—雨意忽如此，客愁将奈何。出门谁可诣，掩卷独高歌。尘世兔三穴，古人蓬一窠。区区奚足道，默默幸无它。《岁晚喜远兄弟至书情》唐代·窦巩—几年沧海别，相见竟多违。鬓发缘愁白，音书为懒稀。《水调歌头 送俞时□》元代·王结—众里识中散，野鹤自昂藏。萤窗雪屋十载，南国秀孤芳。河汉胸中九策，风雨笔头千字，画省姓名香。文采黑头掾，辉映汉星郎。怕山间，猿鹤怨，理归艎。人生几度欢聚，且莫诉离肠。休恋江湖风月，忘却云霄阊阖，鸿鹄本高翔。笑我漫浪者，丘壑可徜徉。《留别诸彦》明代·林鸿—秋堂閟虚寒，晚竹引深翠。暝然孤灯坐，兴与一壶对。天冷霜满襟，露饮月窥醉。曲尽别意深，相看发长喟。《三月十九日同人集花之寺看海棠 其二》清代·潘世恩—五年软红里，不到赞公房。笑我如老杜，无诗及海棠。今来访名友，得此占群芳。为尔留春住，门前车马忙。《秋夜》宋代·王令—秋夕不自晓，百虫齐一鸣。时节适使然，鼓胁亦有声。争喧鼠公盗，窸窣蛇阴行。独有东家鸡，苦心为昏明。《孙季泉尚书蔡鹤日台长用韵贺何内翰得请之作再赠》明代·卢宁—二老文章压汉京，瑶篇春映日华清。蔡邕东观琴中韵，孙绰天台赋里情。芳草满洲分白鹭，杂花生树乱黄莺。漆园司马仙风别，十二楼中咏五城。《寄陈来献》明代·李云龙—东风门巷寂，杨柳数株斜。一夜闻寒雨，开帘见落花。感时念离索，之子卧烟霞。愿托青松树，山中阅岁华。《次韵答陈用之王奕世袁明复三子和篇》宋代·舒岳祥—药留残焙火，枕避近溪风。意澹琴三叠，人和酒一中。处遭兵祸后，已觉世缘空。安得飘然去，茅庐海上峰。《夏日山庄百花齐放》清代·玄烨—咫尺雄关一线墙，景风已拂尚芬芳。近都爱此清凉地，逢草逢花莫不香。《三九十九日过松江五绝》宋代·汪莘—在家每忆松江好，及到松江又忆家。梦见樵青来竹裹，笑将渔父插桃花。《小漆园八咏 其一 碧梧》明代·邓云霄—炎天庭院午生凉，为有双梧对小堂。金并银床邀夜月，彩鸾威凤待朝阳。瑶琴曲度龙门险，石鼓声传蜀道长。莫向西风惊一叶，疏枝偏不碍秋光。《丁酉重九日宿顺昌步云阁绝句七首呈味道明府》宋代·刘克庄—先倩清风扫水轩，更呼凉月倒金樽。定知明府归侵夜，县郭留灯未闭门。《子猷乘兴图》元代·金涓—月照梅花雪点春，小舟危坐醉中身。一时为爱溪山去，本是无心见故人。《暮云春树送张谦》明代·王称—岐路逢君赋远游，伤心云树粤江头。轻阴向夕花前度，秀色将春雨外浮。却讶梁园看渐杳，恍疑巫峡散还收。白衣霭霭迷征旆，翠幄笼笼引去舟。惜别不缘今日赋，高情那记昔人留。遥连蜃气江东暝，迥带猿声渭北愁。梦觉微茫沙上驿，醉来掩映水边楼。宦情已共青霄永，别思空随绿水流。若到上林成五色，好分馀荫及南州。《对老辈语儿时事》宋代·钱时—回首春风逞少年，厌闻人说旧因缘。而今恨不逢班辈，说著儿时在眼前。《秋思》唐代·李白—春阳如昨日，碧树鸣黄鹂。芜然蕙草暮，飒尔凉风吹。天秋木叶下，月冷莎鸡悲。坐愁群芳歇，白露凋华滋。《癸巳日长至与世贤太史陪祀山陵往反得律诗十首 其一 沙河道中用廉伯赠行韵》明代·程敏政—冷吹抟沙没草莱，日高阴色未全开。人穿败叶林中去，路指荒城尽处回。旅舍晨炊供熟黍，谯楼晚角弄残梅。五年不识风尘苦，两度叨陪李贺来。《宴金粟公子山居》明代·蒋主孝—我为尘网婴，青春苦无乐。偶乘款段马，慰子守岩壑。竹隐邯郸鸠，庭舞青田鹤。细柳垂疏篱，山花映丛薄。景至情复浓，黄流对君酌。君本豪杰才，乃置居士屩。呜呜吹剑首，草木怨摇落。不闻扬子云，识字终投阁。《赠韩郎中愈 其三》唐代·孟郊—前日远别离，今日生白发。欲知万里情，晓卧半床月。常恐百虫秋，使我芳草歇。《函谷关》宋代·胡宿—寂寞函关锁未开，田文车马出秦来。朱门不养三千客，谁谓鸡鸣得放回。《戴伯常锦衣携酒萧祠贻诗见赠未能报访聊抒此答》明代·王世贞—萧祠丛柏迥成秋，麈尾谈天竟日留。一代文章谁正始，百年樽俎见名流。君停杜曲花间骑，我学山阴雪后舟。不是子猷能尽兴，帝城风雨使人愁。《勉诸孙四首 其二》明代·孙承恩—学海今初涉，工夫未有涯。即看童子耳，敢以大人期。澹薄吾无遗，承传汝自为。祖孙原一气，爱汝故孜孜。《咏金鸭炉》明代·刘崧—铸得黄金鸭，焚兰伴夕眠。中心灰未得，煖火自生烟。独立思浮海，双飞欲上天。那能长拂郁，吐出向君前。《残句：风雨江城暮》宋代·王禹偁—风雨江城暮。《岁暮感怀》宋代·陆游—征尘十载暗戎衣，虚负名山采药期。少日覆毡曾草檄，即今横槊尚能诗。昏昏杀气秋登陇，飒飒飞霜夜出师。曾有英豪能共此，镜中未用叹吾衰。《至道州署》清代·汪铮—急篙投入潇川去，汩汩迎来舞壑蛇，路转千山见城郭。到争四日隔年华，当门树色垂青幄，彻夜滩声涌白沙。喜有乡人三数辈，不教岑寂向天涯。《李陵台和水云韵》宋代·王清惠—李陵台上望，答子五言诗。客路八千里，乡心十二时。孟劳欣已税，区脱未相离。忽报江南使，新来贡荔枝。《浣溪纱》清代·顾翎—鱼子衫轻无限娇。淡妆和泪湿红绡。起来无力整珠翘。铃阁翠分湘女竹，绣床香影美人蕉。冷风凄雨过花朝。《秋兴二首 其二》明代·苏葵—鹰隼高飞寥廓空，微霜寒入菊花丛。耽酣量浅援陶止，欲赋才疏怯庾工。闲傍阶前听蟋蟀，更从江上赏芙蓉。尘襟旋借西风拂，清洁谁能效两龚。《郊行》当代·陈忠平—漫品秋滋味，来听雨后风。一鸥惊叶落，飞破夕烟红。《沁园春 读《龙胆紫集》后赠李锐同志》当代·胡遐之—用药棉签，蘸龙胆紫，写血泪词。奈诗魂剑魄，能穿铁壁；忠心赤胆，徒唤秋思。祸国城狐，跳梁社鼠，举足能教天意随。君休问，那庐山真面，何处晴霓？缅怀先烈崔巍，任百折千磨志未灰。有通禅妙句，了除魔障；等闲白发，又著青丝。大别香兰，君山翠竹，万里喜迎辕驾归。长安道，看凌霄华表，处处堪题。《寒》明代·何景明—水郭逢寒早，城阴惨澹中。远山常雾雨，衰柳更天风。病骨思狐貉，愁颜付酒筒。关河待冰雪，何处有途穷。《南乡子 其二》清代·严既澄—归计阻，欲乘风。江南春在乱莺中。千里离魂牵一线。无人见。小梦留痕情绪乱。《明皇》宋代·刘筠—岁岁南山见寿星，百蛮回首奉威灵。梨园法部兼胡部，玉辇长亭复短亭。河鼓暗期随日转，马嵬恨血染尘腥。西归重按凌波舞，故老相看但涕零。《剑浦楼》明代·邱云霄—泯泯双流合，盈盈一掌平。云光楼欲湿，潭净雨初晴。徙倚芙蓉出，冯虚羽翮生。神龙嘘夜气，疑是旧丰城。《赠画梅吕生》宋代·楼钥—西湖处士赋疎影，未似希真好乐章。岂是无情甘澹泊，受它风月几凄凉。《批摺》清代·弘历—题疏核明试，摺奏取密捷。孰不关民瘼，一一亲批答。勤政匪今日，谨守成家法。剑川报地震，穷黎被伤压。汀郡复报水，骤涨浸城堞。一日闻两灾，南望心怵慑。怵慑岂徒云，济众有区分。讵贵修省名，而忘实政仁。发帑速出积，发粟速出陈。救灾如救火，宁滥毋遗贫。大端既粗示，善推致谆谆。豫齐麦有收，晹雨时皇州。迩来心略慰，览摺顿增愁。勤民不讳灾，我志孚遐陬。是以九州牧，直陈无顾留。李沆独见称，未必真嘉谋。《寄胡我溪昆仲》明代·张子翼—万松亭下寒溪桥，走马冲泥苦折腰。下榻何曾嫌造次，登堂原不费招邀。入帘庭草连荆树，出谷莺声遍柳条。眼底江山分楚越，迎恩楼上梦魂遥。《薛生行》明代·何景明—君不见少府忘年交祢衡，中郎倒屣迎王粲。坐间宾客尽倾倒，海内贤豪流英盼。古人爱才今不如，薛生岂得无嗟叹。昨来布衣见天子，日向长安乘款段。公卿门前耻干谒，东归把钓黄河岸。年少今看万卷开，远游自负三山愿。丈夫有才须用世，未许终身随草蔓。闲居好著子虚篇，行路长歌白石烂。《蔡将军歌》清代·徐夔—浔江万重山，门户争一峡。贼兵巢其中，出没猿猱捷。将军慷慨真人雄，南入百粤西擒戎。有子骁勇如奉叔，前身应是周盘龙。均房山断无钩梯，三军前行路欲迷。大星昨夜陨如火，黄云闇闇天为低。豺狼转多路转恶，将军勇气十倍作。左右盘空总宝刀，头颅满地驰风飙。深林密箐伐鼓急，战马悲鸣军吏泣。仰天拔剑振臂呼，血溅苍穹据鞍立。长君年少忠勇俱，义激诸军驰百夫。背风髑髅血模糊，深入贼巢执其俘。咸阳一炬狐兔尽，大藤险恶今坦途。男儿要自获死所，惨澹阴风足千古。卞壸握爪谁其俦，温序衔须此可数。军前将士手口瘏，陇上歌成血泪枯。矢穷兵尽无时无，如公父子真丈夫，呜呼！如公父子真丈夫！《春夕旅怀》宋代·邓林—万里东风故国情，十年几度凤凰城。衡阳雁尽春三月，巫峡猿啼夜二更。席上狂言因酒得，镜中华发为愁生。静观富贵如云转，拂袖归来任俗争。《酬友见访》近代·吴未淳—万事已骚屑，四时还苦侵。每来成默对，别去剩孤吟。云路谁相假，桃源我欲寻。百年能几许，寂寞到如今。《秋日凤凰台即事》宋代·林希逸—三山远落穷江尾，一水横过接石头。兰棹几双船细细，芦场无数屋浮浮。断云归去商量雨，黄叶飞来问讯秋。总为登临能作兴，若为陈迹替人愁。《五月十六夜，病中无聊，起来步月五首》宋代·杨万里—人睡方酣鸡未知，起来叫转月华西。南风吹落北斗柄，细数月中丹桂枝。《屡雪二麦可望喜而作歌》宋代·陆游—苦寒勿怨天雨雪，雪来遗我明年麦。三月翠浪舞东风，四月黄云暗南陌。坐看比屋腾欢声，已觉有司宽吏责。腰鎌丁壮倾闾里，拾穗儿童动千百。玉尘出磨飞屋梁，银丝入釜须宽汤，寒醅发剂炊饼裂，新麻压油寒具香。大妇下机废晨织，小姑佐庖忘晚妆。老翁饱食笑扪腹，林下击壤歌时康。《早春游东山石洞》宋代·孙子秀—穹石丹崖出，攒峰万壑回。古苔阴洞寂，新雨绿波开。渡绝移丛篠，飞春泛落梅。东山有夙尚，且尽手中杯。《赤壁图歌》明代·何景明—老暪横槊江之皋，眼中吴越一秋毫。吴人彀弩来江左，江头鸣笳昼举火。旌旗飘扬北风前，舳舻化作江中烟。英雄一去音尘灭，断水残山吊词客。白雪堂寒草烟暮，黄泥坂下临皋路。酒酣唤客吹玉箫，江风山月不待招。昔时霸业那足数，鹤梦悠悠眇千古。回首东坡百世人，图画苍茫空有神。《忆君美·金朝》杨奂—寒雁明朝下五湖，长安西望独踌躇。无情谁似张公子，两见秋风不寄书。《瑞龙吟 青山忆旧游》近代·饶宗颐—屯门路。犹记杰阁低天，飐波摇树。依依竹里人家，远帆欲渡，神栖甚处。悄凝伫。梦挂六朝丝柳，网檐朱户。丛松箭径萧条，青山一抹，昏鸦乱语。前度长亭携手，薄云飘荡，飞花闲舞。可奈岁时推迁，人异今故。题扉坏壁，难觅昌黎句。休回首、吞舟巨浪，艰难天步。节冷羁人去。凭谁为理，相思万绪。辜负肠千缕。吟望久、沉沉鸡鸣风雨。竟宵霣雪，满头堆絮。《喜孙伯远王周彦远访》宋代·李新—晚闻佳客过烟城，抛檄归来扫榻尘。连骑莫忧原叔病，食蛙谁谓庾郎贫。定因残雪寻穿覆，聊觅江梅遗故人。重与论文在何日，自应乘兴一相亲。《和张寺丞谢惠魨韵二首》宋代·刘宰—鼎来佳句仰谦亨，春入池塘草正生。清夜拟陪檐雨酌，暮天应对碧云横。逍遥庄叟一枝稳，富贵齐人五鼎烹。越卫肃迎挥手去，苏州应愧此时情。《秋日过员太祝林园》唐代·李涉—望水寻山二里馀，竹林斜到地仙居。《答王文举》宋代·贺铸—茫茫尘土欲安之，珍重吾人个处期。绿野相随一藜杖，青山正对两茅茨。自怜悾惚负平昔，尚敢婆娑临暮迟。第恐阿戎犹喜仕，它时不与五君诗。《感秋四十首 其二十一》明代·陈子升—欲采琪花去，云深不可知。青天难矫翼，尘世总低眉。方朔何容易，灵均有所宜。金丹如可授，会是别渑淄。《拟古诗十九首 其九 庭中有奇树》明代·孙蕡—洞庭木叶下，悲吹激微寒。美人倚修竹，凝睇九疑山。层云没远巘，轩车绝来还。既怀文玉佩，复采澧水兰。结言欲有赠，天路远险艰。沉忧坐将老，岁月销令颜。《送方胥成之蓟门塞》明代·邢侗—三月莺花促别筵，三春离思逐行边。风烟不改卢龙塞，客子今过饮马泉。乡路半年无雁字，将军诸道有楼船。纷纷家国堪垂涕，君去并州又几年。《吕不韦春秋》宋代·张载—秦市金悬鲁史修，措辞当日两难求。书传果在西迁后，锥口诸儒未必休。《再挽王长公二十首 其十三》明代·胡应麟—奕叶琼枝照锦袍，何人不羡二王豪。争传一帖辞中令，忽报孤琴逝马曹。大地骅骝纷蹀躞，中天麟凤并游遨。云浆万斛西池上，好忆金华溅露桃。《和南海王殿下咏秋胡妻诗 其六》南北朝·王融—椒佩容有结，振方歧路隅。黄金徒以赋，白圭终不渝。明心良自皎，安用久踟蹰。遄车及怅巷，流日下西虞。《和圣俞农具诗十五首其六扬扇》宋代·王安石—精良止如留，疏恶去如摈。如摈非尔憎，如留岂吾吝。无心以择物，谁喜亦谁愠。翁乎勤簸扬，可使糖纰尽。《郭氏遗经堂》宋代·薛嵎—校雠存手泽，肯构炯前光。际此圣明代，应无屋壁藏。半窗分雪影，九蠹避芸香。静想趋庭意，居然师友旁。《题杨学士画 其一》明代·杨士奇—群山开奕奕，清涧绕沄沄。叆叇疑浮玉，巑岏讶染纁。岩芝香可茹，林翠暖如熏。想见幽栖者，尘喧了不闻。《江上逢大行哀诏适欧嘉可惠寄诗箑伏枕无聊次韵奉答语于来赠不伦以志感也》明代·陈邦彦—噫欷歔，天南遗民此日抱乌号，回风萧萧兮燕云万里望空劳。客子悲来病骨高，目随缟素送轻舠。十有七年明圣主，一旦谁知身似羽。万方闻变已经时，哀诏初来秋半去。九鼎凝禧再奠年，中兴勋业仗群贤。阿谁淹久皇华节，却教纷籍恣讹传。君不见昏迷天象羲和戮，况也阳曦掩炤归濛谷。泄泄前车憯莫惩，谁与发愤为雄佐光复。扣舷号恸一狂奴，欲趋南国忘南禺。凭将却寄称诗者，读未成声泪双下。《相思儿令 其二》当代·赵文漪—玉槛珠珑依约，芳意托云波。借问柳腰莲脸，别后意如何。莫惜小令清歌。又海棠、枝上春多。啼莺还识闲愁，劝人休画双蛾。《金粉泪五十六首 其四十》近代·陈独秀—凛凛威风御史台，三光荫下集群才。狐狸暗笑苍蝇拍，心眼歪时嘴亦歪。《贺同年张太守蔚千新居兼值诞辰》清代·戴亨—潋滟湖光绕帝州，杖藜科跣任遨游。欣看荷芰盈新夏，知是蓬瀛第几洲。待客云山今得主，逢君海屋正添筹。人间欲问耆英叟，遥指蒹葭秋水头。《赠萧黄门子仪凤》明代·张弼—玉树亭亭萧二郎，金声楚楚继书香。摄衣道左朝迎马，烧烛堂前夜举觞。绿树高崖熊献白，碧波浅濑蛎输黄。醉来向我论书法，野雉家鸡漫自狂。《送人归省》明代·王汝玉—新沐天恩拜玉墀，宫衣荣映綵衣时。仍从东浙家乡去，应咏南陔孝子诗。白下馀花香未歇，赤城芳树绿初滋。知君恋阙丹心切，良会须先露冷期。《次韵上饶》宋代·韩淲—一抹红桥卧水云，雨收风叶尚沾巾。开门觅句无馀日，曲水流杯又浃旬。春事匆匆容易老，人情往往总输真。河阳县里花千树，犹记溪南寂寞滨。《舟过荻塘》宋代·沈与求—野航春入荻芽塘，远意相传接渺茫。落日一篙桃叶浪，薰风十里藕花香。河回遽失青山曲，菱老难容碧草芳。村北村南歌自答，悬知岁事到金穰。《虞美人（甲辰入燕）》宋代·蔡伸—彩旗摇曳樯乌转。鹢首征帆展。高城楼观暮云平。叠鼓凝笳都在、断肠声。《玲珑四犯 题慈辉馆女史横琴坐月遗照，用梦窗体》清代·黄燮清—庭院空明，正露浥铢衣，凉浸纹荐。水调烟情，难寄楚云天远。幽梦不到人间，但付与、绛河清浅。恁画楼、一霎西风，愁入数行新雁。玉箫虚忆琼花馆。二分秋、镜中消散。钿徽莹作珍珠泪，合借冰丝成串。无计遣得黄昏，星户长垂罗幔。念沈郎腰瘦，肠断处，知谁见。《酬郭光秀才·金朝》张行简—畴昔君来事已睽，岂知今我又羁栖。波臣傥不辞升斗，鹄卵终当遇鲁鸡。《石氏画苑》宋代·陈师道—卒行无好步，事忙不草书。能事不促迫，快手多麤疏。加看荷苇槲叶扇，崔家仲叔三人俱。扫除事物费岁月，收定神气忘形躯。恍然有得夺天巧，衰颜生态能相如。市师信手无赢余，一日画出东封图。眼前百口怪神速，背後千指争邪外厂内歈}。君家画苑倾东都，锦囊玉轴行盈车。补完破碎收亡逋，欲得不计有与无。问君此病何当祛，君言无事聊自娱。世间何事非迷途，挟策未必贤樗蒲。苑中最爱文与苏，情亲不独生同闾。自谓知子谁如余，叔也不痴回不愚。怜君用意常勤劬，挥毫洒墨填空虚。风梢雨叶出新意，老树僵立何年枯。我生百事不留意，外物不足烦敺除。翰墨才能记名字，模临写貌无工夫。见溺不救危不扶，独无一物充庖厨。看君发漆颜丹朱，意气健如生马驹。逢人不信六十余，郁然一茎无白须。吕翁落寞起钓屠，南山四老东宫须。人生晚达有如此，应笑虞翻早著书。《自题画像》宋代·何梦桂—七分形貌十分心，纵有丹青画不真。萧散风神清瘦骨，分明小有洞天人。《文文起掩关药圃却寄》明代·王醇—短墙傍市锁烟鬟，孤客凝思罨画间。飞梦不曾离一郭，传书翻似隔重山。世尘恼眼聊思净，花事关心恐未闲。小簟疏窗留醉后，几虚清月照池湾。《凤凰山吊南宋故宫》清代·文静玉—凤凰山下凤凰门，南宋宫庭辇道存。八桂玉堂秋有迹，万松金阙翠无痕。披香阁圮春云散，洗粉池空暮雨昏。何处残山留一角，夕阳凝望最销魂。《清平乐·千花百草》宋代·晏几道—千花百草，送得春归了。拾蕊人稀红渐少，叶底杏青梅小。小琼闲抱琵琶，雪香微透轻纱。正好一枝娇艳，当筵独占韶华。《戊辰正月十日舟泊端州王础尘自开建适至令子紫巘招同李苍水过集高云客所寓华严精舍纵饮达夜即事成歌》明代·陈恭尹—正月溪山馀暖气，炎方别自为天地。乘兴拿舟入峡来，故人恰自康州至。客中无地可为欢，高君况在郊南寺。落落乾坤数老翁，天涯想见俱憔悴。贤郎高燕为客开，李生后至初挥杯。登楼旷望见原野，定山数点青崔嵬。园桃一树红如火，折向瓶中如笑我。东风只自恋新枝，何处林间寻硕果。年当壮盛好努力，白发生来无一可。且烧高烛佛灯前，狂歌纵饮开新年。东南之美略已具，人间此会非徒然，为君白眼望青天。《挽南塘赵尚书二首》宋代·刘克庄—赵掌端平制，萧萧素发新。更生宗室老，太白谪仙人。贵矣狨施马，悲哉笔绝麟。谁为篆华表，题作宋词臣。《幽居》清代·陈曾寿—运水搬柴自给供，山中乐事少人逢。偶先睡起鸟声静，独见开时花意浓。云气难消当户嶂，龙姿最爱倚廊松。年来真识幽居味，洗尽凡心夜半钟。《牧牛图》元代·钱仲益—东皋二月春草生，江边放牛花雨晴。牧儿唱歌牛吃草，稳坐牛背随牛行。牛角攒攒耳湿湿，断陇荒陂随意入。烟蒲风柳不胜情，日暮归来荷蓑笠。我本山林牧牛叟，滥著朝衫今白首。拟买江南黑牡丹，乞取闲身老农亩。《古乐府 短歌行》宋代·张载—灵旗指，不庭方，大风泱泱天外扬。短箫歌，歌恺康。明廷万年，继明重光。曾孙稼，如茨梁。嘉与万邦，纯嘏有常。《双燕笑孤鸾•旅思 》明代·沈谦—正残梦醒，见斜月窥窗，晚钟初撼。披衣坐起，仍在乱山孤店。嘹嘹断鸿过也，宿芦花水村烟敛。空说远游豪迈，止博些伤感。下箬。泛来酒酽。若比着离愁，酒儿全淡。西风凄紧，独自把灯长点。几番寄书不到，料佳人怪侬抛闪。争信为他垂泪，有罗巾为验。《休暇日访王侍御不遇》明代·陈䞇—寻君今日偶乘閒，君向南庄久未还。策马欲归仍驻马，雪晴贪看隔溪山。《咏阴那山》明代·饶与龄—诸峰横亘翠相连，势耸崔嵬插碧天。晴雨开先占色相，晨昏变幻弄云烟。延袤鼓嶂千村绕，梵宇钟声百里悬。小筑悠然乐佳胜，衡庐奚事觅中原。《使华》宋代·许月卿—使华馆伴日宣劳，风雨连床夜作逃。爱惜太痴如拱璧，弃遗胜读若秋毫。双清幽沼芳泉活，一碧长空皓月高。坐看睡魔三舍辟，金炉兽炭古离骚。《题画》明代·罗亨信—谭生西川彦，翛然山泽癯。读书致经济，展卷窥唐虞。洒落复好古，图画尤所需。邂逅少游裔，挥染劳勤劬。缣素盈数尺，磅礡何萦纡。层峦接霄汉，势若龙虎趋。松桧荫华屋，疑是神仙居。一翁坐木榻，列侍双僮仆。奔趋奉茗饮，宴坐忘朝晡。风荡书帷动，云敛月色孤。于焉事幽讨，巢许以为徒。清风播寰宇，高致凌太虚。生也什袭藏，宝之类璠玙。持来索题句，老我诗肠枯。临风写短章，兴与秋旻俱。《和邹弘道诸公游碛沙寺》元代·谢应芳—钱塘形胜接苏湖，风物于今入战图。独尔碛沙仍似旧，诸公杯酒不相孤。远山云敛千峰出，幽树春来百鸟呼。白发老僧盘膝坐，笑看车马涉危涂。《拟古 其十二》明代·邝露—长城万馀里，宫阙入浮云。飂风驱秋雁，榆黄华叶陨。羲和无停轨，颓光惨萧辰。断尾掉泥涂，无为豢牺牲。《拟杨铁厓小游仙（五首）》明代·王鸿儒—一别良常岁月赊，茅君相念寄瑶华。五云阁吏无人换，犹是当年蔡少霞。《送孟颖仙任东平州佐四首 其四》清代·戴亨—雄飞传赵鼎，佐岳起陈蕃。脱颖锥初试，冲霄剑欲抡。济云连粉署，岱色覆琴尊。政暇饶佳制，因风寄荜门。《送张甥归上饶》宋代·吴芾—悲恼情怀未易除，相逢犹未免嗟吁。暂停丝竹虽云冷，只对江山亦足娱。我得退闲为上策，汝能勤苦是亨衢。欲行千里非难事，须作人间汗血驹。《筠州同陈主簿游园》宋代·徐照—一见情先熟，相同野外行。林园仙士守，笔砚小童擎。鸟上阶除近，冰悬石窦明。知君吟易就，清思逼寒生。《登天台山》清代·费墨娟—层峦耸翠接云中，俗虑消除眼界空。竹茂风和真福地，水流人静是禅宫。迢迢岭树笼烟碧，叠叠山花映日红。尘梦依稀惊欲断，一声清磬一声钟。《无题 其二》清代·许宝云—碧城烟雨晓来多，花气生寒夜有波。惆怅玉楼人语悄，月明愁听采菱歌。《乐说弟四十初度》明代·释今无—经文注就阁珊瑚，日日看山在画图。春树影分双眼碧，溪云气静万峰孤。衣披劫外花为褥，境印真机玉作符。三十有闻今四十，丛林尤爱得良模。《秋夜舟行宿前江》宋代·朱淑真—扁舟夜泊月明秋，水面鱼游趁闸流。更作娇痴儿女态，笑将竿竹掷丝钩。《裴公亭·金朝》李俊民—青山如画水如蓝，自笑平生性僻耽。尊酒留连妨逸兴，不能一到侍中庵。《送郑公绩赴试金陵 其七》宋代·朱翌—我瓶无储粟，世累如缀缨。读书寡见功，一饱不可营。鳞差四百指，习惯啼饥声。天岂私贫我，客气略已平。安能事计然，且复师渊明。傥有故人问，但如诗所称。《拟移家入郡而旧庐皆非我有呈茧雪》明代·谢元汴—昔也叹无家，常疑多是屋。今来絜室谋，迭更姓字孰。忆我托居时，数辈共一族。耕呼四五人，倾卮必尽斛。双屦户外至，披衣亦出肃。汎爱无远近，馀惠及六畜。仰视白日光，俯采庭中菊。冷蕊孟郊诗，寒夜多手录。伝伝里巷内，忘形宛枝鹿。饥驱我出门，载笔事干禄。嵚奇登一第，勉慰慈氏鞠。谓可斗升计，冰霜贞水菽。何期大命徂，运数遘百六。鱼书与狐鸣，倏走龙蛇陆。皇居犹不保，焉能恤蘧宿。敛翮云水栖，萧然倚深竹。母曰能如是，与子返初服。饥食原田穗，渴饮碧涧澓。翱翔颇自由，如彼空中■。优悠十载余，于世但碌碌。忽闻太守来，弹冠出新沐。典则俨先民，高明耀薖轴。时或示文字，挹之清风穆。古人怀远游，矧于躬得淑。赧赤询邻里，尚有旧门塾。右作金吾居，左作庐江筑。金吾驺从赫，雕弓插绣菔。庐江美言笑，戈矛藏阴䛢。寄谢楮冠子，为计良未熟。吾等皆蝉翳，气势变寒燠。鹊巢鸠居之，国风胡不读。吁嗟天地大，微躯果踖踧。翘首瞻太行，十上九声矗。遥指齐州小，蠕蠕蠢车毂。虎豹步中材，凡物皆慑伏。翩乎梁间燕，颉颃上下逐。大海涌波涛，天吴怒闪煜。鲔鲦非不娱，羊裔类鸥鹜。《儗汉末小乐府九首 其八 白波谷》清代·缪荃孙—李乐与杨奉，左右属车毂。可怜勤王师，乃出白波谷。《贺新郎（钱郭府判趋朝）》宋代·徐鹿卿—解组轻千里。趁朝来、风高气爽，波平如砥。试问余恩深几许，江阔秋清无底。看两径、棠阴舞翠。明月归＿轻似叶，只梅花、香里诗千纸。端不愧，西江水。《再次韵 其一》宋代·李彭—懒觅新诗劝春住，只愁尘爵每空斟。馀酣晚漱沙汀外，未羡明登天姥岑。《苍梧谣 其一 立秋》清代·张玉珍—秋。一叶飘来便是愁。良宵静，况见月当头。《答黄仲贞老先生见寄 其一》明代·郑真—老来未肯负春心，风致还如李翰林。遣兴每余樽内酒，卖文时得案头金。杏花坛近红先透，杨柳桥低绿未深。有约东园须一到，不烦折柬特相寻。《春山漫兴七首 其七》明代·王夫之—馀春春闰太从容，即次莺花老渐慵。送夕柳边斜照浅，留寒雨外湿云重。烹龟自惜千年表，放鹤先栽九里松。人事天情宜痼疾，草堂曲曲暮烟封。《送严伯长教授邑庠任满》宋代·陈著—手扬教铎下龙汀，三载从容擅最称。禄釜半虚家继廪，书窗独冷仕如僧。狎曾问字春风坐，惜欠论心夜雨镫。此去兰台芸阁邃，尚须时寄一溪藤。《向晚雨益甚》明代·孙承恩—朝来喜晴农自嗟，共说雨意还无涯。老夫闻言疑且怪，岂有悖谬如此耶。云阴渐浓日光薄，残雨疏疏仍放脚。不知黯䨴从何来，顷刻瀰漫遍寥廓。入室愁坐空悲歌，吾农吾农将奈何。《三峡寄伯姊张夫人》明代·方孔炤妻—三峡孤帆忆楚兰，丹崖翠壁坠云端。欲将镜里琴中意，巧画裙拖寄姊看。《酬钱汝州》唐代·许浑—白雪多随汉水流，谩劳旌旆晚悠悠。笙歌暗写终年恨，《崔清献》明代·郭棐—菊坡千载人，白麻不能起。忧国见赤心，流风在青史。翳昔筮仕初，宾阳旧栖枳。凤德翔青霄，鸾书动丹扆。渺予有神契，少梦侍居起。瓣香拜公祠，高山勤仰止。《惠州西湖杂诗 其九》清代·丘逢甲—山色湖光占几分，丰碑平哱此铭勋。罗浮风雨魂归处，零落松楸太保坟。《雨淋铃 追步爱伯师韵》清代·樊增祥—玉箫凄咽，坐幽窗畔暗数遥夕。星星影事犹记，伤心祇有，雪衣能说。纵得双栖似燕，奈眉翠长结。况旧梦、浑是春灯浅浅，银釭片时竭。一般镜里花难折。剩粉笺、脆语伤离别。春时底处相见，修竹外、小桃如雪。碎佩铢衣，梦里分明，未忍轻绝。待觅取、青鸟衔书，寄与瑶台月。《虞美人》清代·吴藻—瑶池宴罢飞琼醉。月冷瑶笄坠。冰姿翠叶可怜秋。恰好水晶帘下又梳头。石阑淡贮幽香满。小摘疑敲断。凉钗斜插鬓云松。簪上花枝一样玉玲珑。《陈梦庚入都见过小饮》明代·欧大任—薄宦八千里，穷交四十年。酒垆曾不邈，砚席夙相怜。关气君能紫，山经我未玄。何妨馀二子，寂寞老青毡。《题北园十五首 其八》明代·曹于汴—石桥桥畔濯沧浪，高柳阴浓足午凉。野老班荆情共适，无人识是琐垣郎。《挽陈汉英》宋代·杜范—庠塾崇师道，乡闾重典刑。麟经开晚学，鹗表动天庭。头未终朝黑，补能几日青。文章难得力，愁绝岘山茔。《次韵朱塘三首 其一》宋代·许月卿—杏坛黄叶满霜林，何幸朱塘兀古枌。试上月台因问月，知涵云谷几多云。梦游当日成何事，嗜学于今喜旧闻。我意昨游春水满，重来秋意见涯垠。《答庞龙图塞下秋意》宋代·宋祁—故人握节远屯边，三见寒飚折塞绵。俎豆何妨学军旅，兜鍪遂欲出貂蝉。酒酣帐下摐金夕，雪洒军中蹋鞠天。不惜裁章报吾党，欲将馀力镂燕然。《用前韵戏柬徵伯》明代·吴俨—五云溪傍太湖阴，不藉三江远作襟。谁说市朝成大隐，要知父子本同心。石能攻玉皆为砺，水可容舠即是深。何事卜邻无一语，疑君未欲听南音。《残花（一作罗隐诗）》唐代·杨发—已笑良时晚，仍悲别酒催。暖芳随日薄，残片逐风回。《泰和罗氏家传四图诗 其二 德政》明代·李东阳—德安古良吏，佐郡功可录。纵囚得真盗，缧绁无留狱。有如释李祐，元济终就戮。掘地见黑金，有利不思鬻。吾心幸无染，民税亦以足。歆挥竟何事，产济非我欲。由来重官评，宁止范乡曲。文贞作家传，雅操比冰玉。冰玉有遗风，闻孙继芳躅。《题作么山居十首 其一》明代·释函可—筑室最高顶，山高云逾閒。回看予住处，犹觉在人间。《独坐》清代·杨桂森—旅馆寂无事，冬寒昼亦长。地偏雪嫌入，境俗梅收香。冷避瓯茶淡，愁难鲁酒忘。书中三味有，开卷且评商。《晚宜楼》明代·孙承恩—结构幽栖处，江天欲暮时。翠屏看更好，虚阁坐偏宜。霞映千峰乱，潮随一棹移。横空翻暝色，绝岛起孤吹。倦鸟投林速，归云到峡迟。喜看群动息，觉与众缘遗。忽忽浮生事，悠悠千古思。且将娱晚兴，聊复撚吟髭。胜事君多会，高情我最知。愧非陶谢手，细写入新诗。《送王从事赴漳州》宋代·胡宿—再奉天官集，初登郡将筵。檄材磨盾妙，宾履蹑珠贤。旧洞毛生竹，新池水映莲。幕中多暇日，曳彩戏亲前。《高斋晚步》宋代·钱时—上有鹰鹯下网罗，千重云水万重波。安之若命心无慊，知者其天尔奈何。面面好山清净供，声声幽鸟太平歌。凭谁寄语乔丞相，尽觉门中受用多。《西湖竹阁寺》宋代·姜竹野—来此琅玕影里吟，更于何处觅山林。千年清事无人管，独有香山领此心。《至正戊戌九日感怀赋 其二》元代·叶颙—谩多忧思绕东篱，举目江山异昔时。落日边城悲鼓角，西风天地动旌旗。荒村乱后愁无酒，野老胸中喜有诗。风景不同人事别，菊花何必上寒枝。《八月十一饮敬兹寓归与信涉仲美坐小园葡萄疏影如画复小酌数盏漫赋一律柬念东》清代·王樛—柳丝摇落叹金城，深夜怀人华发生。过雨疏烟浓树影，乍寒脱叶起秋声。酒徒未欲论升斗，傲吏惟应隐姓名。长羡鹿门多旧侣，沿溪踏月看秋耕。《读成季近诗慨然有怀诸人 其三》宋代·韩淲—梅山已谢小山老，律调不同情不殊。九日一尊潘德久，相思相与是西湖。《偈颂一百零二首》宋代·释慧远—一是二，二是三，咬定牙关彻底参。闹浩浩时双手掷，赤条条处两肩担。文殊老，强指南，□门三顿实难甘。五峰山下翻筋斗，八达衢头转放憨。《武林遇李太仆归省有赠 其二》明代·王世贞—閒客平津邸，仍游七子场。歌成迁幸舍，赋上谢赀郎。天自游燕近，山从入剡长。云霞护青雀，送汝过钱唐。《东荒田舍》清代·魏儒鱼—云吟月啸尽徘徊，未与人间断往来。绕屋惟闻深柳合，过桥便见杂花开。隐书摊处长为主，钝榜悬时暂占魁。续聚桂如容入会，尚当寻尔向溪隈。《江南弄七首 其一》元代·刘基—江南细水缃绮波，江南綵女雏凤歌，凝嚬引睇纡青蛾。纡青蛾，舒窈窕，网轩绣户锁娇春，不放杜鹃来木杪。《忠节祠用韵》明代·庞嵩—格天功业起淮梁，嫡绪山河万古常。已见凤鸣仪宇宙，敢谁龙战血玄黄。忠臣自义身前死，朽骨焉图殒后香。愧杀满城冠佩者，国恩深处利名场。《幕官相约观芳草於法曹之亭黄宰病不至以诗来》宋代·洪咨夔—似无细雨还应有，欲落余花更复留。草际水边青未了，可禁杯酒为扶头。《贤者之孝二百四十首 其一○○ 郭基》宋代·林同—岂伊东閤里，无似督邮贤。直把孝行荐，今人少孟坚。《熊直阁挽诗二首 其二》宋代·洪适—居巷相南北，登门久岁时。温言流肺腑，和气见须眉。日昃长沙傅，年凋绛县师。春云冒丹旐，同会袂成帷。《水乐洞》清代·查世官—岩壑入窈窕，竹树穿纵横。榛莽出伏流，乱石疑列星。迤逦寻水乐，谺然门幽扃。峰峦藏户牖，侧视分径庭。飞尔鸣喑壁，直下如建瓴。锵然一泓水，流作鱼尾形。风水相吞吐，隐隐闻雷霆。仙人奏云璈，玉女叩铜瓶。水故不在乐，乐以水为声。音节出自然，丝竹无此清。乃知太古初，不假器与名。坡翁有钜制，磨字悬青屏。《大雅》久可作，谁与招山灵。惟闻白云外，天风吹泠泠。《藤溪钓叟歌》元代·李祁—藤溪钓叟清且奇，出处不与旁人知。翛然垂钓坐溪上，下上云月相追随。朝看溪上云，暮踏溪头月。青山绿水是生涯，红蓼丹枫共萧瑟。有时欲写苍龙姿，雷轰电掣风雨驰。高堂素壁见挥扫，凛凛毛发寒生肌。有时直向梅花下，弄笔摇毫恣描写。新条旧干总横斜，嫩蕊疏花亦潇洒。藤溪钓叟非钓徒，遁世不见真良谟。得鱼沽酒唤溪友，颠倒汗漫同驩娱。君钓藤溪鱼，我作藤溪歌。风尘澒洞豺虎出，一笑奈尔藤溪何。《洞霄宫》宋代·陈尧叟—回合烟光叠翠屏，东南山水此为灵。莺花春学蓬瀛境，楼阁夜干牛斗星。古桧森罗烧药灶，彩云飘洒聚仙亭。辽天俯近归期鹤，澥谷旁连骇巨溟。紫陌红尘无一点。绿毛仙骨有千龄。当时听法谈玄者，环佩锵锵拱上清。《题红梅》明代·贝琼—山杏一株临大路，宫桃千叶倚空墙。如何冰雪罗浮女，也学春风半面妆。《次赵二车韵》宋代·马廷鸾—世事真如此，劳生何所知。功名蚁行磨，意气鹊栖枝。于蒍歌偏好，归来赋足师。达人宁自苦，天乐更无疑。《颂古十一首》宋代·释智鉴—背前面后扬家丑，揭地洪音师子吼。分付仙陀知不知，法身午夜藏北斗。《怀入山来所栖伏林谷三百里中小有丘壑辄畅然欣感各述以小诗得二十九首 其十三 洗衲池》明代·王夫之—瀑布良可观，临之喧不清。水帘垂一尺，微送佩环声。《赠智满三藏》唐代·齐己—灌顶清凉一滴通，大毗卢藏遍虚空。欲飞薝卜花无尽，《洛阳道》明代·李孙宸—八达开佳丽，春风紫陌长。铜街斜月照，金谷媚花光。玉车满掷果，罗袖试提筐。别有嵩高上，吹笙事渺茫。《南歌子 其二》宋代·吕渭老—远色连朱阁，寒鸦噪夕阳。小炉温手酌鹅黄。掩乱一枝清影、在寒窗。念远歌声小，嗔归泪眼长。纤腰今属冶游郎。朝暮楚宫云雨、恨茫茫。《检得左海先生致先尚书公手札五通所言皆桑梓要务叠前韵呈谢丈》清代·陈宝琛—悠悠七十年前事，蠹迹纵横墨彩新。满腹深醇经术气，一时殷阜太平春。流风邹鲁无馀地，绝学匡刘更几人？牢落池荷秋亦老，青山犹有谢家邻。《漫兴 其七》明代·谢晋—村村昏黑树阴浓，只尺湖塘路不通。夜半风来吹散雨，棹歌依旧月明中。《得钱牧斋宗伯书》明代·陈子升—吴江飞雪上梅枝，海曲人归积雨时。双泪正缘乌哺尽，尺书还为雁行悲。生身金粟能深信，博物张华谬见知。远目不堪迷匹练，梦周今已觉吾衰。《相和歌辞·采莲曲二首》唐代·鲍溶—弄舟去曷来南塘水，荷叶映身摘莲子。暑衣清净鸳鸯喜，作浪舞花惊不起。殷勤护惜纤纤指，水菱初熟多新刺。采莲去曷来水无风，莲潭如镜松如龙。夏衫短袖交斜红，艳歌笑斗新芙蓉，戏鱼住听莲花东。《和答董桂岩同年 其二》明代·贺钦—仙崖老桂凛风霜，嫩柳夭桃敢放狂。十载长怀人似玉，几时再与子同裳。青山遁迹心常泰，黄阁忧时鬓易苍。日迈月征随所遇，肯教大道草茫茫。《蝶恋花 其二 题汪沅兰女史残荷画扇》清代·黄燮清—第六桥头曾唤渡。万叶摇云，绿断红尘暑。隔水盈盈娇欲语。引人秋思香中去。别后西湖谁可付。让与蜻蜓，占得花房住。一镜相思无寄处。陂塘八月多烟雨。《宪使储布哈守楚元帅余阙守舒 其三》元代·吴当—庐岳层层耸碧空，仙岩佛塔白云通。几多楼阁青红地，尽在寒烟野蔓中。《寻葛洪东山庵故址》明代·黎民表—勾漏西游心不惬，栖真云搆在层峦。梅花梦里禽声聒，符竹阴中鸟篆残。仙吏时来玉局观，野樵留得紫金丹。霓衣一去稀行迹，始信人间脱屣难。《送饶守万仲衡葬次山园韵》宋代·陶梦桂—尘埃满面雪蒙头，只合沧洲把钓钓。乡里故人今日少，山川英气一时收。绝怜逝者成千古，谁念凄其老一邱。野店相逢聊举酒，潸然苦泪落瓷瓯。《侍大人及赵尧师游八里庄》近代·江庸—望望西山路，言寻八里庄。曙天见寒月，老树赭轻霜。野步便沙软，村醪对客尝。谁能尘磕里，醒眼过重阳。《浣纱女 其二》元代·刘基—卧薪终夜泣孤臣，落月飞霜几度春。能使姑苏聚麋鹿，谁知却是浣纱人。《宝象峰胜因寺》宋代·方信孺—鸿濛谁辟此山川，龙象新开二十年。最恨东坡早仙去，只教蒲涧入诗篇。《次韵春日即事六首 其五》宋代·洪皓—何须百鸟献花红，懒似吾师有祖风。儒释自来曾结社，不妨俱隐小堂中。《晚望二首》宋代·杨万里—万松不掩一枫丹，烟怕山狂约住山。却被沙鸥恼人损，作行飞去略无还。《胶澳口号 其二》当代·秦鸿—人间久厌住诗王，斗室飘摇讵可航。此际海涛吟欲断，一天沈曀树苍苍。《奉和御製幸金明池》宋代·夏竦—朱辂乘时兮出晓烟，飞梁承幸兮斗城边。幔省荫堤兮杨叶闇，星旄藻岸兮物华妍。珠网金铺兮豫章馆，风樯桂楫兮木兰船。象潢仪汉兮澄波远，激水寻橦兮妙戏全。伫帝晖兮凝製跸，人焕衍兮欢心逸。嘉流景兮延迩臣，乐清明兮丽新曲。《某与鲜于绰元勋共约同习制科》宋代·李廌—赵括痴儿漫喜兵，他年自料困长平。将军各有万人敌，下士难先二子鸣。卢骆杨王何足算，江黄六蓼岂劳征。英雄少贬虽惭愧，且徇区区月旦评。《李花》宋代·李复—桃花争红色空深，李花浅白开自好。立日含青意涩缩，今晨碎玉乱高杪。暖风借助开更多，余阴郁芘花还少。天晴不愁不烂漫，后花开时先已老。《和陶诗 其十二》明代·李贤（原德）—会稽褚先生，中山管城子。兼有陈玄辈，相亲复相倚。各能尽所长，助我精文理。《梅花四首 其四》清代·曹家达—皑皑雪盈树，骚骚风渡河。孤标拔地迥，春思入关多。小院霜禽下，寥天野鹤过。欲将花寄远，如隔夜云何。《无题 其四》明代·袁华—裙曳湘罗漾曲尘，雀钗小佩玉麒麟。紫箫偷按云中曲，彩笔慵传镜里真。蝶粉腻花金作缕，雁沙回雪翠为茵。若兰锦字多华丽，不减风流赋洛神。《别后寄方蒙章陶苦子兼柬何不偕梁药亭吴山带黄葵村定邮诗之约二首 其二》明代·陈恭尹—曲江千载下，作者未全湮。笔墨无生气，光芒愧昔人。谁能师日月，何以喻清新。大海波澜在，骊珠自不贫。《宛转行二首 其一》明代·胡奎—宛转复宛转，一日千万思。宛转如琴上弦，宛转如机上丝。机中别愁安可织，弦中别愁弹不得。关河迢迢隔远天，归路直如琴上弦。人间安得并州剪，剪断琴弦与机丝，别情庶有穷尽时。《筑普济堂成述怀七首 其四》清代·过鸣冈—衣裳常百结，母死儿孓立。索米就邻炊，一日不再食。道逢相识人，见儿有菜色。欲赠无所将，与儿相对泣。衰门况单丁，忍视此弱息。吁嗟兮孤子，皇天为扶植。《山居二十咏 其十八 山樊》宋代·洪适—蕊碎叶伤多，风韵弗娱目。独抱绝尘香，无心出幽谷。《和鲍守次韵林德祖十四首》宋代·傅察—半刺同流寄未轻，勤劳每念离乡亭。高怀不羡貂蝉贵，丽句还酬玉案青。字买千金休择笔，才兼三绝好书屏。独惭后学波澜狭，明月舒空映小星。《杨公亮出参闽藩歌以送之》明代·余继登—杨公亮磊磊，落落伟丈夫。修眉大颡仍虎须，一日千里名家驹。胸中奇字几千卷，片言落纸纷明珠。三十挟筴上公车，赋成咄咄淩子虚。平明簪笔直金马，午夜燃藜校石渠。昂藏难入今人格，肮脏不受时名趋。自向人间丼匏落，懒从天上借吹嘘。吁嗟杨生亦太迂，生也工瑟世好竽，世人何贤生何愚。汉庭谁复怜才子，风尘直向天一隅。青丝双挽白玉壶，送君醉君三百觚，酒酣慷慨歌乌乌。浮云黯淡天模糊，欲行且复留须臾。劝君更勿赋归欤，有舌尚存亦足矣，有腰不折胡为乎。男儿堕地蓬桑弧，南北东西惟所如。况君有手龙可屠，春霖一洒七闽苏。流波不返白日徂，容易白发生头颅。试乘六传清炎海，犹胜扁舟老鉴湖。吁嗟乎，若雌若黄何时无，为牛为马从人呼。安知此行非良图，豫章之材廊庙需，竟看还子承明庐。《和张子白来韵》明代·成鹫—疾行不避影，却步不逃迹。拙哉守株佣，生计日以迫。翻身出樊笼，虚空为宇宅。居亭不出门，宾客日三易。赤米无宿春，青蔬有馀摘。丰俭各随宜，彼此不相藉。何来鸿渐逵，高飞振六翮。见林情与依，摩空势宁隔。分手岁云徂，相思过除夕。怀之金石音，药我烟霞癖。春风江上来，旌旆遥相索。幽兴既有加，深情更无射。寻僧续旧游，埽雪披遗碣。般若放光明，摩挲手不释。始知慧业人，早注传灯籍。游戏文字禅，无莫亦无适。不惜如意珠，相逢当面掷。清言重百朋，古镜阔一尺。形影自相亲，缜密无缝隙。愿从中宿游，已蜡东山屐。老景逼桑榆，俛仰忽不怿。怅然赋临岐，倾倒出肝膈。归来补破茅，为君虚一席。刈蓍亡蓍簪，故物良可惜。珍重千里心，神交须破格。君如天上云，我作他山石。云石相依违，倏忽成今昔。隔水候双旌，开径待三益。林閒胜事多，无劳重叹啧。《满觉垄看桂花》清代·姚燮—摅秋得真液，惭我衣垢多。斜日黄雪痕，堆满青髻螺。骚心惬天妙，所爱宁有阿。烟外樵斧声，来媚西风歌。交枝濯岚秀，逼影凉涧波。太古一胸聚，土脉千年和。月魂暗留驻，未忍扳其柯。扫叶携茗垆，此约当如何？《玉萧篇戏拟萧夫人赠何郎孟漪之作贺孟漪新昏》明代·伍瑞隆—云日何皎皎，丽我东南隅。郎来骑骏马，白晰清且都。入门下马拂珠箔，为妾整却双流苏。是时郎君正初醉，隐映两颊红珊瑚。心知妾小惯娇怯，向妾细语声嗫嚅。被妾鸳鸯绮，赠妾凤女图。诱妾同车载，系妾双明珠。妾时惊喜见君子，强欲从郎与郎语。花颜嗒嗒羞不开，低首佳期暗相许。因教宛转花前说，却引山盟向君发。拚将羞涩学为云，渐觉欢情比圆月。良夜沉沉乐未央，夭桃灼灼弄芬芳。红窗宝炬金莲影，绮阁丛花玉簟香。此时翠被春应早，此际双蛾画偏好。镜里翻欺并蒂花，阶前不让同心草。同心并蒂总堪怜，两两容华方少年。谁言云雨空成梦，谁道鸳鸯不是仙。愿为金缕同心结，宛转罗帏向君缀。愿作金龙长命杯，年年芳宴侍君开。妾家世住梅花下，颇忆何郎旧声价。愿作淩风树里枝，长看东阁回仙驾。枕上题诗漏欲消，妾应先起待今朝。君眠好就梅花句，留与萧娘和玉萧。《春日郊居》清代·黄宗会—雨后春山才欲苏，烧痕犹是旧模糊。水搜枯桕根连石，云压长松鬣满庐。鸟倦余寒还敛翼，花欺暂暖已垂须。荒村景物多幽赏，不惜芒鞋绕径纡。《东竺庵叠去岁韵》清代·弘历—适从上方来，税驾聊於此。一以憩众劳，一以畅予喜。阳阿气先暖，古杏吐新蕊。嵰山闻绛雪，舍是无他矣。去岁偶成图，今朝悟斯旨。《诗送玄静先生暂还广陵》唐代·李隆基—杨许开真箓，夫君密契传。九星连紫盖，双景合丹田。玉简龟台职，金坛洞府仙。犹期禦风便，朝夕候泠然。《玉楼春 其四》近代·饶宗颐—枉教望断横波目。点点东风芳意足。雪飞愁黛聚成阴，风过怨红流几曲。坠钗颤处人如玉。画舸螺鬟新涨绿。问渠能载几多愁，恰似明珠三百斛。《出汉口五首 其一》明代·薛瑄—扁舟泛泛野湖平，岸转奔流近汉城。满目江山如画里，留题多少旧才名。《西陬牧唱词二十六首 其二》清代·王芑孙—何须耕种论肥跷，千足牛羊尽富饶。却怪贫人好生计，乳茶入腹不愁枵。《燕子词》清代·朱缃—翩翩燕子隔花宇，黑剪红襟向花舞。去年将子入高楼，主人爱惜垂帘钩。拂尔毛羽护尔巢，殷勤结纳同良交。岁寒飏去不回首，无需于君从君嘲。今年重来少颜色，巢空泥冷生荆棘。任尔呢喃语纷纷，主人高卧如弗闻。《送石鉴西堂领众栖贤》明代·释今离—楖栗横挑别海滨，百千龙象逐行尘。名山恰遂栖迟志，祖席全凭办道身。吐弃名言成玉屑，斩新条令辟荆榛。闻风定见如川至，多结茅茨莫厌贫。《修西方十劝 其五》唐代·道镜　善导—劝君五，莫辞念佛多辛苦。思惟长劫生死轮，更向何人求出路。《三祖赞》宋代·释道冲—通身是病骨粘皮，举世无人识得伊。纵使罪根都忏了，依前失却两茎眉。《出门二首 其一》清代·陆次云—堂上有慈亲，身外无昆季。承欢赖妻贤，委之以为弟。弱女方四龄，初知离别意。恐其牵袂啼，深伤游子绪。乘彼睡未醒，温存加絮被。拜母不能言，揖妻交重寄。此际心若摧，出门方陨涕。《翻著葛巾呈赵尹》唐代·张说—昔日接z5倒，今我葛巾翻。宿酒何时醒，形骸不复存。《寄永庠士友》明代·童冀—弱龄抱高尚，遁迹栖丘园。胡为负铅椠，远涉湘水源。山水岂不佳，风气良亦淳。况有二三子，晨夕共讨论。寒暑未云易，迢遥下吴门。尺书昨夜至，眷眷道殷勤。矫首天一方，永念怀故人。江水日东流，无缘复西奔。惟应北风起，目送南飞云。《晋江左宗庙歌十一首 其八 歌康皇帝》魏晋·曹毗—康皇穆穆，仰嗣洪德。为而不宰，雅音四塞。闲邪以诚，镇物以默。威静区宇，道宣邦国。《秦曙卿村》清代·朱尔楷—大块富文章，百家各奏响。沼缘及后儒，游览任心赏。洸洸昌黎公，山斗盛瞻仰。欧柳曾三苏，星月列朗朗。南宋暨元明，兰桂杂榛莽。方姚立赤帜，门户或规仿。卓哉一曾侯，气象独迈往。因流溯其源，秦汉实漭瀁。取求苟无巳，涓滴入瓶盎。嗟余俗累牵，夙昔劳梦想。一朝得见君，心窝发奇痒。钻研历岁时，论古如指掌。为世所不为，豪杰信无两。嗜好幸匪殊，发蒙吾其傥。《长史变二首 其二》明代·胡应麟—宁作中人妇，莫作上官妻。风波起平地，山岳移东西。《诗偈 其九十八》唐代·庞蕴—云何为人演，离相说如如。心镜俱空静，无实亦无虚。心通常嘿用，出世入无馀。梵释咸恭敬，菩萨亦同居。语是凡夫语，理合释迦书。若能如是学，不枉用功夫。《幽兰咏》元代·王冕—光风吹香洗游尘，兰花隐芳莸笑人。翠露沉沉玉环冷，忘言坐视空山春。几回清梦度荆楚，欲问三闾杳无所。空将幽意寄离骚，暮云凄堕湘皋雨。古怀潇洒千余年，忠义漫作虚语传。人间蜂蝶何翩翩？抚卷对花空自怜。《劝交代张和父酒》宋代·黄庭坚—风流五日张京兆，今日诸孙困小官。作尹大都如广汉，画眉仍复近长安。三人成虎事多有，众口铄金君自宽。酒兴情亲俱不浅，贱生何取罄交欢。《见素林公以咏怀六章见寄触事叙歌辄成篇什数亦如之末首专赠林公 其二》明代·李梦阳—香含鸡舌曾为吏，日侍龙颜朝退时。春色故摇三殿柳，晓风偏放万年枝。锵锵剑佩鹓行乱，袅袅旌旗凤辇移。迂谬一麾今廿载，半生心事白头知。《浣溪沙 寄外》清代·贾永—感绿惊红岁月流。黄花黄叶又深秋。西风残照怯登楼。君已天涯追杜牧，我犹清梦觅高柔。新愁旧恨两悠悠。《木兰花慢·维摩居士室》宋代·刘克庄—维摩居士室，晨有鹊、噪檐声。排闼者谁欤，冶容袨服，宝髻珠璎。疑是毗耶城里，那天魔、变作散花人。姑射神仙雪艳，开元妃子春酲。鄜延第一次西京。姚魏是知名。向欧九记中，思公屏上，描画难成。一自朝陵使去，赚洛阳、花鸟望升平。感慨桑榆暮景，抉挑草木微情。《点绛唇·妆席相逢》宋代·晏几道—妆席相逢，旋匀红泪歌金缕。意中曾许，欲共吹花去。长爱荷香，柳色殷桥路。留人住，淡烟微雨，好个双栖处。《偈颂二十四首》宋代·释智遇—镜容鹰爪，面目可憎。掉发南岳，下山教化。从臾檮林，对御讲经。不守疆界，干犯清平。灭得中峰正法眼，破沙盆子话方行。《暮春杂咏》当代·谷海鹰—明波蜕影碧参差，又是春光欲尽时。柳尚沈迷甘堕絮，花方彻悟拚离枝。耽禅孤阁餐霞早，爱月连宵入梦迟。廿载情丝今已竭，冰心只付片云知。《冬深（一作即日）》唐代·杜甫—花叶随天意，江溪共石根。早霞随类影，寒水各依痕。《齐天乐 题空山琴雅图》当代·张力夫—卧游山水丹青路，澄怀渐忘寒暑。历历枫晴，纤纤柳弱，别鹤孤鸾为侣。真人漫诩。眷萝径苔矶，板桥云渡。钓罢思庐，广陵清散竹林赋。华胥或甘或苦，似曾相识客，来去无语。季子貂裘，壶公药肆，康节梅花易数。天时过午。正近寄幽窗，远观苍鹭。未置徽弦，一张琴漫抚。《成生山水画歌》宋代·徐俯—画水不画湿，画山不画坚。盈尺之纸数寸管，便有江湖万里天。成生貌古心亦古，造化为工笔端取。玄冬起雷夏造冰，翻手作云覆手雨。岭外荒山与野水，自昔不闻传画史。只画潇湘与洞庭，于今却在兵戈里。翠峰碧嶂郁然来，病眼愁心次第开。人家浦溆扁舟渡，何日真能到一回。《董鋆招同董攽阮训张培基饮城北寓馆醉后论诗并议续枕湖旧社诗以代约》清代·姚燮—江云渟作寒水光，渟渟照我衣袂凉。市门初火接残日，城闉落木吹微霜。董君置酒集佳客，客皆诗者吾与将。绿萝吹幕烛华短，西风老矣方夜长。近吾以病眤诗酒，薄醉差可吟亦强。袒衣弄影飐须发，影在素壁同霓翔。时十万户各梦息，不息惟饮惟斯堂。斯堂斯人有斯夕，菊亦含露来媚芳。菊边柳疏烟漠漠，隔烟山迥天苍苍。苍然天色接湖气，雁声递过芙蓉塘。座有老董辞忽狂，气可吞虎髯戟张。几于斗室置六合，未睹门外皆浑茫。嗣宗谐笑抵悲哭，摘缨舞槊骄排当。主人羞默等处女，特以柔冶摧劲刚。茂先袖手踞筵角，心则了了神故佯。鲰生未敢厕旁议，就所伸屈聊抑扬。大抵胸次各有郁，必不得已为慨慷。安知爱恋一寸翼，集琐而沸皆蜩螗。颇思湖上昔时社，列舆迭霸桓文庄。雕戈犀甲十四队，格战谁惜头颅创？王周一替众侯解，魏韩割裂齐楚亡。及今寖微不可复，转令感旧吁乎伤。美人籥翟空西方，禾麦既偃馀苞稂。宜哉泗上牧牛子，多思赤手摩芒砀。我虽邾莒最孱国，犹愿执戟驱前行。奈何按骑不踊跃，徒悬大鼓相击镗。出门仰睹中霄潢，驱来乱翳如群羊。文星失照十年屋，沧海已有千尺桑。今宵良会足遥继，毋谓乌合思隼飏。倘遵约法等萧相，讵愁阻驾来臧仓？明朝十月春小阳，乾坤递入梅花香。好吹温煦补凄洌，子有琴筑吾瑟簧。和平导使乖戾忘，致尔福寿增无量。不然止蹶行踉跄，暮随归鸟朝随旸。枉张大口恣餔啜，彼博奕者犹足强。谈兵嚇鬼鬼未怕，已先笑杀邻妪盲。《寄怀总宪张华东》明代·董其昌—归舟初逗广陵涛，却忆联衡意气豪。执法星占三独坐，人伦月旦九方皋。谈深漏下更银烛，壶尽墙头过浊醪。如此风尘论交态，何殊猿鹤共蓬蒿。《赴京》当代·王引—萧囊云水早霜清，雁影萍踪两背行。吴客舆图兼禹域，蓟门风物渺神京。久耽酒白乡心老，作意楸红俗眼明。回首西窗灯后约，料应夜雨话秋声。《满江红 题安苍崖行乐图》清代·顾贞观—一拂翛然，差堪伴，凌云逸翮。听涧音，涔涔幽泻，俗尘都息。晏坐聊为风月主，纵游时作湖山客。裛清晖，何事转沉吟，追畴昔。争染翰，西林席。看睹墅，南林屐。数君家胜赏，会应重得。须信人生行乐耳，残年暮景宜珍惜。共苍崖，更结岁寒交，松千尺。《赠枣腆诗》魏晋·石崇—久官无成绩。栖迟于徐方。寂寂守空城。悠悠思故乡。恂恂二三贤。身远屈龙光。携手沂泗间。遂登舞雩堂。文藻譬春华。谈话犹兰芳。消忧以觞醴。娱耳以名娼。博弈逞妙思。弓矢威边疆。《董邦达山水小帧 其六 梧竹延清》清代·弘历—小立无须信步行，萧然梧竹喜双清。曛黄未肯寻归路，为待宜人古月明。《送冬官尚书黄公归山东省墓二首 其二》明代·夏原吉—京国交游已有时，春风偶动故园思。三杯燕市开怀酒，几句都门送别诗。海上仙人休问讯，山东民瘼好诹咨。先茔省罢还朝日，端笏从容奏主知。《百字谣/念奴娇三月初九》宋代·张倅—榆烟新起，正清明节过，翠蓂九叶。欣会谪仙初度日，凤穴产真鸑鷟。心肠琅琅，文章锦绣，看镜期勋业。暂居马帐，后知有赖先觉。可想大器晚成，功名有志，未逊苏秦学。奈不在身先在子，果向秋风抟鹗。诗酒琴棋，风花雪月，养浩全真乐。寿觞五福，太公须遇文猎。《闻常伯韩公下世感赋》宋代·姜特立—六义湮沦吾道东，敢将见处与人同。后持不遇东坡老，前辈今无南涧翁。四偈真能垂具眼，瓣香端欲嗣宗风。遗编一见如生面，怅望新阡恨不穷。《草堂》宋代·陆游—南出湖壖有废堤，草堂只在鹳巢西。清风满榻眠初起，落叶平沟路欲迷。新酒已知迎社熟，秋莺犹作傍檐啼。邻翁相遇饶言笑，共喜年丰米价低。《留别娄诚善》明代·邵宝—新诗赠我胜千金，病阁青灯字字心。正在溪冰山玉处，月明还听老龙吟。《七月朔日作》清代·弘历—倏忽临秋月，踟蹰增隐伤。火流期纵远，衣授事谁商。太室怀霜露，椒宫忆姒姜。无能回岁月，用合㓗烝尝。馀暑犹腾燠，金风早送凉。看花多谢意，待月散寒光。饶有牢骚者，那堪感触常。捣衣图玩益，即景帖临王。一往知无益，翩来曷有方。鹊桥节已近，愁望绛河旁。《张明远自持其所居萃胜亭记来求诗为赋三篇》宋代·冯时行—文章盖代手，千载柳柳州。落笔记山水，奇香撼琳球。开卷一再续，宛若从之游。历历爽心目，毛发为飕飕。若人嗜清旷，步履素得幽。揽胜得枢要，天地不可搜。巉巉华山孙，藤萝护维陬。绝顶葺荷盖，风月共夷犹。物色自飞动，与我相答酬。千里入睥睨，远眼纵莫收。凭轩写清绝，文与境趣侔。柳魂不可招，君几绍前修。何当弃圭组，从君送清愁。《五言送张吉老两浙提刑》宋代·沈遘—秋日响船鼓，西风转樯乌。使节东南行，光华满江吴。里门过旧游，弩矢方前驱。威严勉自励，宁顾旧酒徒。《还乡河》清代·毛贵铭—汴水河头王气穷，还乡遗恨亦成空。千年花石留残魄，一笛牛羊归晚风。才解望天悲蓟北，可能挥泪忆陈东。家山念尽南冠客，五国城中断塞鸿。《题永阳文献录 其二》宋代·赵汝腾—冢中夷蹠同枯骨，身后逢干享令名。读遍永阳文献录，可怜齰舌老司成。《题艺林少年松下听泉小影 其二》清代·许传霈—图画于今卅六年，菰城重话隔桑田。留题诸老风流在，一度披吟一惘然。《濯足五溪城》宋代·吴龙翰—东风吹水绿粼粼，小漱清寒入齿龈。万里流边濯双足，恐行五岭涴晴云。《和熊叔雅四咏 其二 清湖骤雨》宋代·刘子翚—快雨不相期，平湖忽萧飒。坐久日明檐，繁声静中灭。《答守关陈司马谅之》明代·贺钦—碌碌行藏两鬓星，甘心待尽水边亭。匡时有志迂何补，学道无闻醉未醒。鄙陋敢知符梦寐，高明误许见仪刑。眼中好德陈司马，山海茫茫云树青。《贤者之孝二百四十首·鲁恭》宋代·林同—可能来太学，即得誉诸儒。岂以习诗苦，应云与母俱。《春江曲》明代·蒋冕—春江风浪生，细雨多芳草。梦随归雁飞，片时千里道。《法云孚上座求诗》宋代·陆游—老人痴钝避嫌猜，终日柴门闭不开。堪笑山僧能好事，乞碑才去觅诗来。《太庙侍祠雪霁有作》宋代·宋祁—喜雪静氛埃，繁云即日回。清光动冠剑，馀素著楼台。树杂琼枝竦，途平玉辙开。惟应馀两骑，知是海神来。《送人还乡》明代·梁储—甘向清时无别求，老来心事更悠悠。不因文靖多年别，那得皇都半岁留。名纸未教人识面，归途仍与鹤同舟。秋来白社多新酒，应对耆英话远游。《吴姬曲五首 其一》宋代·戴表元—吴姬来，吴船荡漾湖花开。隔堤迎笑欲飞举，不用少年多桨催。问君青春得几许，看取架上红玫瑰。《汉阳舟次读张南山大令听松庐诗集题此奉赠》清代·周启运—我舟发襄阳，适逢蜀西客。为谭船山诗，卓荦多奇格。昨过汉江署，又遇诗中伯。一见心已倾，盛名久赫赫。君家诗有源，曲江体堪式。二公实继声，粤蜀气不隔。肯念苔岑缘，贻我松庐册。盥露出琅编，一读一寻绎。古调能独弹，灵境皆新辟。精如丽水金，润如蓝田璧。清如霜鹤音，健如云鹏融。大声发水上，蛟龙丧魂魄。读罢烛花残，不知东方白。齿余兰芬多，眼觉沧溟窄。以兹集众誉，实得非幸获。近今作家众，人人据吟席。四离或不闻，六迷良未释。华丽涉虚浮，高澹邻迂僻。岂知思无邪，一言蔽三百。老杜忠爱心，即此温厚泽。君才不可量，君行固无慝。笃实有光辉，允承千年脉。具此玉堂器，宜通金闺籍。如何佛已成，转同仙偶谪。赤壁鹤曳轮，黄州凫飞舄。梦得自多才，韩愈非可惜。天教政学兼，咏歌通保赤。人生不朽三，德言功并饬。宓琴有遗音，言弦岂小术。所望大雅材，风流追古昔。《白苧词二首 其二》元代·刘永之—连枝蜀锦铺金堂，中山旨酒实琼觞。豹胎猩唇出中房，博山火红夜未央。催弦促柱歌吹扬，轻身向君回玉珰。妖姿艳态世无双，君心胡为乐远行。《读杨文公集》宋代·苏颂—文公名节冠当年，没世清风更凛然。梁父旧庐空德里，西州华屋恸时贤。平生奏御三千牍，不朽文章二百篇。潇洒建溪遗俗在，至今弦诵满山川。《岁暮寄怀家兄子定临汝舍弟子益洪都 其二》清代·吴忠诰—申旦不能寝，念我同气人。飘泊各异县，邈若胡与秦。百年复几何，一别三四春。山川隔言笑，寤寐见精神。羁禽困罗绁，奋飞道无因。多忧捐心志，易与衰暮邻。怀哉保颜色，堂上有老亲。《题王任所藏林逋索句图》宋代·舒岳祥—身后不遗封禅藁，吟梅全是自题真。画工岂识凌云意，童子趋炎鹤附人。《宿九华驿阻雨》宋代·韦骧—喜无檐溜滴空阶，秣马轻装入夜催。一阵松风惊晓枕，又疑天外雨声来。《满庭芳 用徐君宝妻韵 见谭献《箧中词》》清代·郑蕙—三月烟花，二分明月，香车陌上如流。变来今日，犀甲带吴钩。何日王师雨洗，长驱入、迅扫貔貅。危城里，天荆地棘，不是等闲愁。长淮三百里，回头一笑，梦也休休。幸分飞两地，翻谢河洲。自顾此生安寄，问前生，著甚来由。只馀得，青磷碧血，何处十三楼。《郭山人游囊杂咏六首 其四 瓢》明代·欧大任—长生十赉者，朝夕持在手。深山还寄来，惯乞郡斋酒。《二十九日明白庵主寂灭之日用欲得现前莫存顺逆为韵作八偈 其八》宋代·释德洪—业熟会冤憎，遂尔遭横逆。愿行报冤行，遇此真知识。用智灭无明，以事观色力。当登万煅炉，乃验真金色。《和张秀才落花有感》唐代·李商隐—晴暖感馀芳，红苞杂绛房。落时犹自舞，扫后更闻香。《冬暮》宋代·白玉蟾—风落松梢雪，山收竹外烟。清吟凝醉眼，独立耸新肩。《闻笛》宋代·邵棠—蓑笠相从老故丘，断桥流水护深幽。竹箫吹落黄昏月，诗与梅花一例愁。《读邵康节击壤集二十首 其十二》明代·薛瑄—笑傲林泉乐太平，洛阳谁不爱先生。严寒暑雨何曾出，温煖清凉却解行。金谷风和吹道服，铜驼雨霁隐车声。行窝十二閒游处，父老儿童喜送迎。《严之北高峰奇绝处拟搆亭其上诗以代疏》明代·林光—一亭端合搆烟箩，剪棘诛茅费几何。山到富春终自别，地分僧寺可须多。回流几叶浮烟艇，返照千峰浸碧波。如此风光如此景，巅崖碑板为谁歌。《春日》明代·邱云霄—独立孤台感岁时，羞将短发弄朝曦。门垂柳眼窥春早，堂款山容坐午迟。醉共青蔬贫亦好，梦骑白鹤笑还疑。尊前细把梅花看，冷淡香心只自知。《塞下曲 其七》明代·张应申—河水车流占孟津，征夫立马泪沾巾。总怜似雪河边骨，尽是生前意气人。《新春游万寿山报恩延寿寺诸景即事杂咏 其三》清代·弘历—阶际青青草布茵，寻常行处不生尘。玉澜堂外溶新水，凫雁鲦鲿总乐春。《同景瑜诸人饮于横碧 其二》宋代·韩淲—夜色起佛屋，遥遥一钟鸣。年运今何时，共此觞咏情。竹炉煴深煖，纸窗留微明。举手揖坐客，为善无近名。《画兰》明代·杨士奇—湘灵结芳馨，含思望遥浦。夫君殊未来，兰佩徒容与。《赠刘全真》元代·丁鹤年—峨峨崆峒山，去天不盈尺。西挹弱水流，东挂扶桑日。中有学仙人，眉白双眼碧。餐霞衣云雾，凝神鍊精魄。狞龙及猛虎，视之如虮虱。功成朝紫皇，名隶丹台籍。幡然汗漫游，飞行隘八极。沧海重扬尘，蟠桃几结实。天上与地下，俯仰成陈迹。归来敛衽坐，倒卷入冥寂。万象吾肺腑，四气吾嘘吸。乃知大还资，不离婴儿质。蚩蚩世间人，斲丧良可惜。《偶忆梦中长髯道士用一囊贮罗浮山遗予戏作示范规 其一》明代·陈献章—飞云万丈来冥冥，囊括谁将只手擎。南极回头一阁老，铁桥有路中天行。山通碧落神明卫，地有丹砂草木灵。若个长髯应识我，古来真隐不知名。《寿程使君和获白雁诗韵》宋代·程公许—流膏千里喧笑声，祥心万丈南极星。祈年未了香火债，馔客肯污刀镬腥。此心与民同疴痒，出令可忍奔风霆。仙人飞来丹枫阙，谷眼诧见白鹤翎。蚁封萦策屈良御，牛軱辍刃烦庖丁。立谈千仗环铁瓮，倾耳千行颂紫冥。雅知方寸厚培殖，未觉双鬓轻飘零。马路去踏东华尘，猿吟恐辜北山灵。胜将石田沃雨露，更为嘉谷除蟊螟。寥寥宗风特扶起，恳恳善颂何丁宁。长生籙启云笈，紫府丹台元不扃。《药水岩》宋代·李新—岩前曾考腐斤樵，洞里仙人不可招。龙睡有时悭小雨，春长无地觅灵苗。与攻中散平时懒，更沃文园异日消。调鼎和羹须玉液，预私清泚注轻瓢。《孙崇明政成乞归以诗慰送》明代·王世贞—孙郎负宦声，而乃发遐想。厌作海外丞，愿为五湖长。父老揽袂言，神君欲何往。宝山一拳石，聊用压轻舫。归拜尚书阡，清风世无爽。《春寒》清代·赵金鉴—溪畔碧桃手自栽，幽居端为避秦来。春寒花与人俱懒，红孕枝头不肯开。《角招》近代·赵尊岳—采香径。通幽处烟箩渐远人境。意行消昼永。叠石皴云，无限深靓，哀杨翠冷，剩狎水眠鸥都醒。拚得红芗落尽，凭虚阁晚晴，初尽闲愁消领。谁省。浩歌度暝，疏阴罨画，枨触情中景。百年文物盛。几辈豪英，者游觞咏。澄漪似镜。肯强起花枝相映。一霎秋心自警。更休去倚琼箫，添凄哽。《虞美人 其二 三埭纪游》当代·许白凤—轮船转接经徐埭。校课钟初罢。老师家里阿爹来。四野纷纷传语散村孩。东郊西舍情何好。好在平时搞。筠篮满贮地头鲜。毛豆芋头分馈到樽前。《题孔坛四景 其四》明代·顾允成—秋水澄兮秋日烈，曦耀高悬终古赫。天若不生我仲尼，群蒙长夜谁见白。《蒋实斋出示孟浩然画像因赋二绝》宋代·陈鉴之—吟鞭遥指鹿门归，水色山光件件诗。缩项鳊鱼元自好，当年应悔识王维。《夏日田家杂兴三首 其二》清代·林朝崧—早稻既登场，晚禾种犹未。村翁閒荷筱，卖瓜入城去。城中多贵人，博学通田事。闻有力田科，农书教奇字。图绘耒耜经，翻译占候志。儿童那解此，府寺贪游戏。何如兔园册，乡校从师易。但取食力馀，姓名粗能记。《一痕沙》清代·龚自珍—东指羽陵山下。小有亭楼如画。松月夜窗虚。待卿居。闲却调筝素手。只合替郎温酒。高阁佛灯青。替钞经。《海边耕》清代·洪繻—大造茫茫谁真宰，东为青田西为海。海畔沙漠不见人，老农耕之筋力殆。拨沙拔茅锄作园，耕时十旬九旬喂。夏畦冒雨种地瓜，秋天霜冷枯根芽。荷锄负锸视地脉，不见瓜成但见沙。陇头莳植生活计，有时种豆落生花。花开花落不结子，野人满地空梳爬。海滨卤壤为经纪，渔在山头樵在水。我嗟海滨人，如在荆棘里。《陈几叟以了翁所作默堂箴见示且求余言拾其遗意作四绝句 其一》宋代·李纲—维摩不二门中法，周庙三缄膺上铭。莫道寂然无所说，须知渊默有雷霆。《遣怀》宋代·陆游—风月资吟啸，渔樵约往还。贫犹能酿酒，病不废游山。乱石卧牛马，流泉鸣佩环。豁除羁旅日，犹有半生闲。《偈颂二十一首 其十七》宋代·释智愚—年垂九十碍丛林，历尽风霜岁月深。妙蕴岂能超佛祖，寸衷端可格天心。《宴山亭　五月二日》当代·卢青山—剪柳春风，初试粉桃，历历匀芳堪数。轻惹巧蜂，漫点颦唇，叵耐素云熏手。碧透裙绡，一经过、草咸欣舞。回首，转渌水青眸，嫩流茵浦。归去何太匆匆，待重去寻寻，棘荆铺路。娇颜可可，梦影依依，空长把低门数。一失芳心，便老去、空帘谁顾？留住，今宵意，明宵相守。《书天源河上友人壁》宋代·饶节—春色撩人不奈渠，红尘无处可飞凫。悬知桃李付流水，来看垂杨十万株。《再赋春寒》宋代·方回—已近江南煮酒天，单衣时节更重绵。女郎斗草频呵手，老子看花剩耸肩。归燕迎风帘外语，新鹅怯水岸问眠。雪如柳絮絮如雪，醉眼难禁故放颠。《浣溪纱 湖上薄游》近代·邓桐芬—野水斜桥出小湾，漫天云意怯危栏，悠然俯仰认湖山。坐对茫茫须痛饮，且从扰扰觅孤欢，杜鹃声里听春寒。《芗林五十咏·折蔬亭》宋代·杨万里—芦菔鼠尾大，蔓菁兔耳长。先生不忍摘，野客却同尝。《敬赋黄万安肃父五云阁》宋代·曾丰—一合乾坤罗万象，中有连天云锦帐。分光日月两轮间，聚荫神仙十洲上。盘缃错缥天上无，若为云锦如许都。娲皇鍊石补天了，倥偬不及收其馀。织女得之资以幻，手与目谋生灿烂。使君寄下召还祥，令尹收为公退玩。登临辄玩罢辄忘，令尹胸中自含章。制锦犹馀五色线，归朝可补尧衣裳。《题新稿》宋代·林希逸—少日无端苦学诗，倚楼面壁总成痴。断无子美惊人语，差似尧夫遣兴时。最上宗风埋没久，新来家数见闻知。吾生恐被师传误，自比灵云更不疑。《静趣》当代·陈振家—大美无言饶妙趣，寂寥有味我能尝。或邀活水论丝竹，更觅古榕谈汉唐。岩鸟情长传巧韵，野虫兴至发吟章。闲来常与青山对，共怪白云缘底忙。《次韵张判邑留别》元代·蓝智—欢会苦短浅，离别何苍茫。驱车向旧国，万里川途长。十年三调官，周流半南方。骥足未及展，故山梦中苍。诏许返林壑，垂白慰所望。白鹤偶开笼，层云自回翔。以我文字交，与我论行藏。年深觉昔非，倦逐雁鹜行。他夕一扁舟，月明歌沧浪。加餐各努力，久远无相忘。《将至信州寄冰溪》明代·邵宝—信州山水故多情，当我来时雨却晴。有客南楼正高坐，凭将短句代通名。《杂赋十二首 其八》宋代·陆游—梦里曾作南柯守，少时元是东陵侯。今朝半醉归草市，指点青帘上酒楼。《再用前韵各赋三解》宋代·吴潜—密云能雨自西方，不假巫上八下几右王}解息殃。地产固应滋物产，天凉那更挟心凉。未忧悬釜供苏爨，何事量沙作糗粮。临得颜公乞米帖，从今岁岁只珍藏。《喜得酒联句》明代·夏良胜—荒村难问市，古刹倒芳樽。强饮开怀抱，沈酣罢讨论。欹枕无多梦，连床更几人。明朝回马首，归路莫逡巡。《十日喜晴》元代·陶宗仪—九日春霖晓忽晴，鹁鸪唤妇鸟和鸣。麦畦水漫人疏浚，梅驿泥融客问程。景象从今还好在，江山依旧可怜生。待看三五烧灯夜，箫鼓声中乐太平。《淳祐丙午讲礼记毕锡宴秘书省赐侍读少师郑清之以下》宋代·赵昀—鳌极开先已降衷，上天下泽礼居中。三才义理维持力，万世纲常建立功。孔圣法言多纂辑，汉儒师学共修崇。经帷讲彻资群彦，克己工夫在广充。《曲江秋》近代·赵尊岳—秋塘驻笛。乍西风萍末，冷烟斜日。文簟光疏，遥山翠罨，记年时陈迹。舴艋载行客。湖堤树，青青否。侧帽吟边，香消韵减，杜郎词笔。寂历。奁溪悴碧。堕清怨天涯只尺。阑干新倦眼，沧江人远，画里浑难识。菡萏露香消，跳珠莫更花梢滴。怕归去鸳鸯梦寒，一夜绛愁凝菂。《西湖杂兴四首 其一》明代·陈恭尹—隔江山万叠，相对不知名。野寺宜孤梦，春风懒独行。涧阴云乍上，林暗叶初生。自住西湖后，何曾暂到城。《送戴廷珍侍郎持节册封鲁府》明代·程敏政—龙节亲持下九重，亚卿风采羡儒宗。虞廷训诰班新册，鲁地山川析旧封。还阙使轺期再月，出城吟橐记初冬。孔林咫尺归途便，一叩宫墙礼圣容。《赠易与凡》清代·释敬安—拔剑高歌对酒卮，酒酣为说戍边时。梦随关月还家远，马踏河冰出塞迟。青冢至今馀汉碣，黄沙终古陷秦师。怜君万里封侯愿，赢得西风两鬓丝。《南乡子》清代·陆求可—长袖舞山香。花带春风上砑光。体又轻盈腰又软，颠狂。恼乱苏州刺史肠。天地久低昂。叶叶春衫起凤凰。转面回身轻似燕，飘飏。掌上高擎也不妨。《赠徐师川》宋代·王模—当日佥邪皆误国，先生奋髯叱昌奴。一门忠节凭孤立，千载纲常赖力扶。直道原来师柳下，高风久已属东湖。诗名四海犹馀事，也入紫薇宗派图。《闺情二绝》宋代·刘著—天边北斗又回春，愁绝龙沙任酒醺。万里巫山归梦断，不知何处觅行云。《题空夫卷为余行人作》明代·陈献章—三十年来学鍊空，凡身犹在有无中。到门有客求题句，不是空夫果是公。《水调歌头·一片苍崖璞》宋代·吕颐浩—一片苍崖璞，孕秀自天锺。浑如暖烟堆里，乍放力犹慵。疑是犀眠海畔，贪玩烂银光彩，精魄入蟾宫。泼墨阴云妒，蟾影淡朦胧。沩山颂，戴生笔，写难穷。些儿造化，凭谁细与问元工。那用牧童鞭索，不入千群万队，扣角起雷同。莫怪作诗手，偷入锦囊中。《次韵崔伯易席上所赋因以赠行二首》宋代·黄庭坚—老惜交情别，追随车马勤。临朝思共理，治郡复斯文。讼息常休吏，民贫更劝分。西湖十顷月，自比汉封君。《送陈鸣野还稽山旧庐》明代·王问—溪上与君饮，即从溪上归。溪云向暮生，飘飖随君衣。渺渺越江渡，遥遥想容辉。草《玄》心自苦，常掩子云扉。《写捕鱼雪图轴》宋代·韩淲—前村后村雪模糊，渔家败屋临江湖。纶收网结闭门坐，树篱草岸炊烟孤。波停水冻鱼不食，平者为沙高者石。可惜都无一句吟，笔幻生绡定谁识。《种豆》明代·刘琏—结屋南山隈，爱此园田幽。岂不念朝市，居閒得优游。春耕既举趾，夏苗已盈畴。农人复何营，艺菽在高丘。膏沐仰时雨，地气生芒勾。芟夷去异种，旦旦躬追搜。藩篱旷且完，插棘罗戈矛。伫看芽茁长，密叶蓊云稠。劳生愧明时，暇逸敢自休。夙昔思嘉言，人与天地侔。随力任造化，叨养固有由。甘泽天所降，物产地所羞。克勤匪伊始，何以望有秋。胡为厌卑近，高远肆厥谋。瘠人以自肥，反贻天地忧。嘐嘐竟何补，适足罹愆尤。书此遗同志，聊似击壤讴。《感寓 其四》明代·王称—璇穹垂至象，众曜何煌煌。能符调庶极，帝车斡阴阳。昼夜无停机，所职各有章。苍精奉东璧，神虎屯西央。渊渊北辰尊，穆尔居其方。司契古有成，无为位弥昌。《怀古次韵王半山 其二》明代·陈献章—相逢疏柳下，宾主两忘言。处士乃无履，江州初到门。低头入茅宇，散发对金樽。长揖朱轓别，狂歌向小园。《题阳和吉滦京诗集》元代·郭钰—钰也不识滦京路，送君几向滦京去。滦京才俊纷往来，好景惟君独能赋。太平自是多佳句，况逢虞揭论心素。金鱼换酒谪仙狂，彩舟弹瑟湘灵助。岂知归去烟尘惊，山中闭门华发生。云气蓬莱心未已，梦中犹在东华行。贞元朝士几人在，少年诗思千载名。西云亭上何日到，为君舞剑歌滦京。《送张晋宇北上 其二》明代·饶与龄—三年桴鼓寝疆封，赞政河阳花更浓。烂熳仙桃春色蚤，更看城锦媚芙蓉。《纳凉杂咏 其三》近代·田翠竹—莽莽中原起战埃，疏狂却愧济时才。窗含碧柳听蝉唱，帘卷飞云看雨来。竹径人归新月上，莲塘风静野船开。湖山到眼闲如此，诗思樽前费剪裁。《题伏生受书图》元代·杨维桢—爪丘崩，科斗藏。《典》、《坟》孰求楚左相，金丝未坏孔子堂。济南老生教齐鲁，绵蕝礼官何足伍？挟书严禁禁未开，盘诘谁能禁齐语？百年礼乐当有兴，天子好文开太平。百篇大义喜有托，十三女口传霝嘤。太常掌故亲往受，百篇仅遗二十九。河内女儿还可疑，老人屋中有科斗。建元博士孔襄孙，五十九篇为训文。嘉唐悼桀空有诏，孔氏全经谁与论。倪家书生能受学，一篇荐上元非朴。赏官得列中大夫，帝轨皇涂未恢扩。汉家小康黄老余，乌用司空城旦书。盖师言治在何处，后世徒走陈农车。《盘斋》宋代·严嘉宾—孔明天下士，当年卧南阳。一室傥已足，未害志四方。盘斋诚有余，辗转意味长。攒书以为娱，殖兰以为芳。四友置左右，圣贤味中央。要为陋巷回，抑作干禄张。何当膏吾车，相从以徜徉。《金缕曲》当代·添雪斋—潮落因潮起。这时间、轮回相续，生如潮水。何去何来循循尽，俟命随之安矣。剩几处、青枫曳曳。叶底穿行无奈者，早已知、一瞬幽灯里。分与合，皆天意。谁云天意能抛弃？不过是、痴人寻梦，梦醒太易。更有濛濛星星雨，开展深寒夜气。让冷碧、街头转徙。固守倾城风似魅。漠然中、吹我悲如此：子忘我，我非子。《题陈命美壮游册十首 其三 白云春眺》明代·李之世—二月江南道，关关春鸟啼。欲知游子梦，芳草白云萋。《乐哉行赠胡汝原佥宪之颍》明代·王樵—乐哉胡公之有亲，相随看尽长安春。双受鸾封俱未老，躬拜瑶墀雨露新。盛事稀逢人共羡，八月开筵对归雁。上寿新峨獬豸冠，玺书捧下麒麟殿。颍水春风爱日迟，佳游清赏雅相宜。遥知侍奉多欢乐，好就银袍作綵衣。《绝句九首》宋代·张耒—空山风雨冷蓬茅，晨起幽人理缊袍。深闭衡门且无出，湿云如墨怒江号。《李丞相挽章 其一》宋代·王洋—名纪三朝重，身居百辟师。华夷占用否，进退繫安危。见梦英灵在，成功命数奇。出师身已老，垂泪忆当时。《喜雨》宋代·刘敞—海上雨初至，中庭树交翻。幽人整冠带，喜见雷电存。积润泻河汉，馀滋被邱原。鱼龙倘可活，蛙黾谁嫌喧。稍稍秋欲变，微凉入前轩。古人致亹亹，吾亦开吾樽。御叔小丈夫，颇知笑臧孙。贤愚定谁是，兴尽忽忘言。《寄荣子雍三首 其二》宋代·张耒—苍苍老柏古南禅，袅袅修篁泮水湾。此地笑谈惟我共，百年交友得君难。已甘心向诗书老，会与身图云水閒。年少功名须力致，看君朝佩日珊珊。《美人十八首 其十一 梦中》清代·李振钧—何曾有约与双文，素昧平生恍遇君。花使易迷同是蝶，山精不散亦为云。相思相见终无语，倾国倾城似所闻。幻境依稀犹惜别，若教真个更难分。《桂花》明代·沈周—高攀才子沾衣绿，争插佳人压鬓黄。谁向蟾宫分得种，年来人月满庭芳。《送钱侍读》明代·杨士奇—日上榑桑丽九天，蓬莱高阁五云连。才华久在论思地，明圣方需侍从贤。归旆晓飞河济外，文星夜映斗牛边。全家帝泽沾幽显，锦诰翔鸾百代传。《留简伯俊》宋代·范成大—我昔赋远游，万里无亲朋。惟君同怀抱，相从共茵凭。踰岭穿瘴茅，扪参倚枯藤。随行一瓶钵，澹如云水僧。火驰炎热场，见此玉壶冰。东归常愧君，无力相引绳。长材屈小邑，果以循吏称。岂不有荐墨，翩然支郡丞。五溪在何许?水驶在崚嶒。漫仕不择地，搏扶笑鲲鹏。独有故意长，问疾访姜肱。亹斖谈昨梦，一一记吾曾。中年畏离别，况我雪鬅鬙。此意君自解，少留对青灯。《次韵潘黄门寿昌河之作二首 其一》明代·湛若水—却如周宰孔，不似晋临河。已见天无外，还闻海不波。影随一苇渡，声接两涯歌。遥想唐虞化，南郊羲暨和。《雨夕登浦口楼望金陵作》清代·李锴—暝色下殊方，登楼风雨夕。悠悠乱江鸿，黯黯怀乡客。凭高运晚睇，苍莽分阸塞。峨峨金陵城，石头踞其侧。微鼓出昏烟，风灯动樯隙。古情迫中发，人事羌何极。迁化理自然，不啻潮与汐。客涂多悲心，青阳移晚色。思深物莫敚，涕下临江篴。《喻言三首 其二》清代·弘历—马似鹿千金，而无千金鹿。马性取其良，鹿足取其速。马也鹿其性，长跳去不复。鹿也马其足，林中无一育。《题忙閒图》明代·文徵明—驱车遵长坂，回马绝飞梁。尘头高十丈，有客行趋跄。白云带松峤，仰睇郁以苍。中有遗世人，下笑流尘黄。黄尘与白云，曾不隔流水。心情一以殊，相去各万里。《怀语溪旧业》明代·贝琼—不到溪南宅，桃花又一春。长贫疑造化，已老厌风尘。直道难容世，虚名只误人。扁舟即归去，吾岂恋秋莼。《惜花》唐代·韩偓—皱白离情高处切，腻香愁态静中深。眼随片片沿流去，《赠隐者忘机》宋代·家铉翁—寂然不动机已兆，感而遂通机乃神。一阳昨夜回冰底，生意流行万象春。《莪默绝句集译笺乙集 其三一八》当代·伯昏子—莫忧朝圣罪犹存，慎勿趑趄近主尊。昨夜梅边降恩雪，脱胎换骨铸新魂。《寒夜吟》明代·谢迁—冬夜何漫漫，展转不得曙。山城送寒更，长短杳难数。忆昔趋朝时，夙夜畏迟误。梦中惊觉来，颠倒著衣屦。如今足晏眠，饱食惭逸豫。祖生闻鸡鸣，慷慨忙起舞。志士不忘公，而我已衰暮。寒灰宁复燃，颓墙讵堪圬。末命孤重托，何以报殊遇。拥被一酸吟，枕席泪如注。《和富公权宗丞十站》宋代·王之道—我惭思涩同司马，君患才多继士衡。今日相从非偶耳，挂冠淮浙好寻盟。《论语绝句 其七十八》宋代·张九成—大都礼义本人情，若论人情莫若亲。苟使于亲无曲折，不知人视作何人。《全椒张公有诗在北山西庵僧者墁之怅然有感》宋代·王安石—十年怊怅蹑山阡，终欲持杯滴到泉。东路角巾非故约，西州华屋漫修椽。幽明永隔休炊黍，真俗相妨久绝弦。遗墨每看疑邂逅，复随人事散如烟。《牛尾狸二首 其一》宋代·朱松—压糟玉面天涯见，琢雪庖霜照眼明。投箸羞颜如甲厚，南山白额正横行。《送尚抱灌往闽南采诗》明代·林鸿—予生草泽间，鼓腹歌唐虞。奈何际板荡，夺剑当前驱。千金酬壮士，白璧买良姝。放浪裘马间，嗜酒纵樗蒲。市朝既变更，部曲归里闾。三十始读书，谬为章句儒。闭门谢宾从，穷巷生寒芜。南山既啸傲，击节聊自娱。故人西北来，将归沧海隅。自言河岳英，以俟观风车。忽忽仆马疲，寥寥岁云徂。积雪照天地，严冰寒江湖。祖席临东门，欲发仍踌躇。赠之五云章，饮以双玉壶。《牡丹》明代·徐渭—五十八年贫贱身，何曾妄念洛阳春。不然岂少胭脂在，富贵花将墨写神。《自题乘槎亭观日出图》清代·唐仲冕—亭名始见坡公诗，建亭之处人莫知。我于龙洞读宋刻，亭在山头与海直。龙兴山东烛龙起，山下沈沈夜未已。波光激射梁梠红，如见坡诗图画里。独怜诗和陈海州，陈公名字难搜求。山亭颇似岘山在，湛辈足迹诚悠悠。联吟苏海尚如此，写照秦山徒为尔。图中石壁扫烟霾，笑将题笔当摩崖。《又成父弟往馀干谒赵叔遂至池阳庐陵谒二周先生长句送行》宋代·赵蕃—归我山中未一年，两回题子送行篇。况今客路飞红叶，不比春风啼杜鹃。东阁翘材嗟久阔，长沙夜席已喧传。子行历聘应兄问，并谢江东有二天。《次堂郎司天韵 其一》明代·林弼—十里壶山春事幽，清狂裘马记曾游。木兰陂上船如屋，黄石桥前酒满楼。客路远随南雁至，岁华真似水东流。日长候馆题诗罢，静对梅花进茗瓯。《醉归》宋代·陆游—十亩春芜手自犁，瓜牛庐在镜湖西。禅心每笑弹棋局，道眼长捐刮膜篦。绝食就官分鹤料，无车免客笑鸡栖。旗亭酒贱秋风近，夜夜归来醉似泥。《和陈伯良韵代荡子妇作》元代·张天英—美人如花隔秋水，翠发新蟠凤凰尾。年年花底醉秦宫，不是盈盈花上鬼。舞衫血色迎风挥，南风北风吹折枝。谁怜荡子妇，含矉坐荆扉。夜夜望明月，睡时山月低。男儿未富贵，徒劳歌扊扅。君心叩月不自见，愿照若兰锦中诗。妾身如蚕不食叶，自然吐出五色丝。字字结同心，无人为持去。夜梦化为娥，寻君不识处。随云飞遍十二峰，梦回日出沧江东。中使传书呼塞鸿，少年仙客成老翁。请君归，劝君酒。酒如泉，杓如斗，庭中桂树青鸾小。《菩萨蛮 其七》近代·李继熙—人人尽道榴梿好。榴梿吃惯番邦老。含笑怪檀郎。榴梿不敢尝。眼波娇欲溜。脉脉情难受。腼腼与侬言。郎来六七年。《满江红 其一 和王昭仪韵》宋代·汪元量—天上人家，醉王母、蟠桃春色。被午夜、漏声催箭，晓光侵阙。花覆千官鸾阁外，香浮九鼎龙楼侧。恨黑风、吹雨湿霓裳，歌声歇。人去后，书应绝。肠断处，心难说。更那堪杜宇，满山啼血。事去空流东汴水，愁来不见西湖月。有谁知、海上泣蝉娟，菱花缺。《已亥杂诗 200》清代·龚自珍—灵箫合贮此灵山，意思精微窈窕间。区壑无双人地称，我无拙笔到眉弯。《丹徒寓楼上作》近代·王再咸—郁郁春情独倚楼，侧身江左望徐州。寒潮不隔中原路，白日遥悬大海流。北府千年京口镇，西风一夜秣陵舟。连天不尽苍波色，烟雾何时笑掉头。《点绛唇·石柱峰》清代·陈家庆—镂月裁云，盈盈幻出水晶井。一泓如镜。时照惊鸿影。石柱参天，峭壁悬千仞。劳袖绠。缒幽寻胜。人到清虚境。《友人招饮，值余醉卧，作此谢之》当代·刘雄—名士吾何敢，天教作酒人。黑甜成独往，青涩付前尘。难再贾余勇，终须惜病身。廉纤窗外雨，卧听似含嚬。《铜雀砚》宋代·赵文—老瞒智计笼天下，歌舞未终铜雀夜。可怜用破一生心，不及当时台上瓦。屑金作瓦费精神，那知身后旋成尘。流传千百僅一二，付与所不知何人。快阁仙人谀墓得，品题更费东坡墨。研磨辛苦政未休，怜尔何年返真宅。摩挲岁月白发生，建安七子俱雕零。安得春醪三万斛，醉来快写短歌行。《寄怀巩庵清华园 其一》清代·陈曾寿—帘深毡拥入严霜，一夕怀人古月堂。散步长廊多落叶，挟书讲舍易斜阳。园中水木凭谁记，别后须髯应更长。细数欢悰已陈迹，问君何寄慰萧凉。《登蒲州石矶望横江口潭岛深迥斜对香零山》唐代·柳宗元—隐忧倦永夜，凌雾临江津。猿鸣稍已疏，登石娱清沦。《题四景画 其三》明代·邓林—白云红树隐峰峦，曾记南阿赋考槃。此景别来归未得，西风写向画中看。《冬至斋居》清代·弘历—子半阳生候，斋居意倍虔。端惟乾是体，讵止座云迁。午夜廑无逸，四时祈有年。同云天宇重，翘望又依然。《闻车驾幸秘府二首 其二》宋代·张纲—春旗簇仗石渠边，东壁分明帝座前。八品微官恩有地，七年通籍愿瞻天。心驰魏阙何时到，身滞周南祗自怜。遥想道山云集处，几多光宠被群贤。《和王乐道烘虱》宋代·王安石—秋暑汗流如炙輠，敝衣湿蒸尘垢涴。施施众虱当此时，择肉甘於虎狼饿。咀啮侵肤未云已，爬搔次骨终无那。时时对客辄自扪，千百所除才几个。皮毛得气强复活，爪甲流丹真暂破。未能汤休取一空，且以火攻令少挫。踞炉炽炭已不暇，对龟张衣诚未过。飘零乍若蛾赴灯，惊扰端如蚁施磨。欲殴百恶死焦灼，肯贷一凶生弃播。已观细黠无所容，未放老奸终不堕。然脐郿坞患溢世，焚宝鹿台身易货。冢中燎入化秦尸，池上焮随迁莽坐。彼皆势极就烟埃，况汝命轻俟涕唾。逃藏坏絮尚欲索，埋没死灰谁复课。熏心得祸尔莫悔，烂额收功吾可贺。犹残众虮恨未除，自计宁能久安卧。《山寺偶题》明代·袁宗道—汉时城郭梁时寺，日炙风吹秋又春。六代风流烟暝暝，三分旧恨水潾潾。阴阳戏剧程生马，爪齿虚浮泡似人。如此安禅亦剩事，只宜高枕对嶙峋。《扈跸词三十二首 候驾渡河二首 其十一》明代·陆深—豹幡雉尾午风和，万乘时巡南渡河。千尺楼船龙出峡，擢声齐和太平歌。《新居六咏·曲水》宋代·陈文蔚—清沟知几曲，花落流红锦。妙处良独知，功收物欲战。《书室杂兴》宋代·陆游—学书五十年，其进不及寸。未能践绳墨，况敢说豪健。虽然亦有用，尚足博麤饭。开学教牛经，坐市写驴券。《园中》明代·高启—席暖林中憩，衣凉水上归。腐瓜虫食遍，空树鹤巢稀。邂逅幽寻得，参差薄愿违。喜无来往者，秋草没园扉。《醴泉归途口号》清代·张履庆—曲曲溪流草木新，朝云暗淡静无尘。回头重有别离色，望里青山似故人。《夏云峰》元代·王哲—做修持。应不在、端坐子午双时。铅汞自然要结，只用真慈。捷中玄径，谁会得、独我怡怡。密妙放、闲闲坦荡，微细推移。渐令灵曜吐奇。变霞彩、光艳还照相随。盖缘昔堪宜。白云深处，元正是、地肺明师。便许共、丹霄直上，同处无为。《元夕次和子有入觐礼成之作》清代·陈宝琛—祝嘏归犹及上元，北堂饮罢就朋尊。旧京容有阳春和，行殿能忘湛露恩？眼看鳌山行复盛，近闻龙碛亦回温。衰残未预陈金鉴，坐羡弓箕愧九原。《依韵和再开芍药十六首 其十五》宋代·陆佃—诸县丰登狱屡空，珍祥如欲助升中。不妨故故留连月，未到频频恼乱风。向上郁葱佳气紫，现前圆满报身红。自今长许汾阳醉，内外曾无缌少功。《秋夜同林雪岩小饮》清代·陈文藻—雨霁疏林暮色昏，草堂幽兴托清尊。夜凉小径风生竹，人静孤村月到门。冷砌蛩声和远漏，虚窗镫影淡秋痕。贫交却喜无他事，不限吟情对榻论。《题披云亭》宋代·释绍昙—大地黑漫漫，日月久韬□。山藤聊一挥，神与境相会。八纮净无尘，万象镜中翳。天外出头看，笑擘阑干碎。《县斋十咏·载荣桐》宋代·宁参—几年惟悴质，一旦类生稊。玉甃青初满，银床绿乍齐。雅胜玄雨润，高称峄阳低。况有苍姬叶，还当副剪圭。《谢孟都宪时元四首 其一》明代·孙绪—我爱鲁仲连，气吞天下士。谈笑解纷争，黄金等敝屣。拍天东海波，勇蹈固无怼。九原如可作，执鞭亦何愧。渔阳隔重云，漳河注双泪。《留别南中亲友戊子九月 其一》清代·曾广钧—转蓬走马知何定，怨李恩牛迹已陈。一剑倚天增胆壮，双丸绕地触愁新。故人别雨如黄叶，乡国离云起白蘋。桑落千觚钢百鍊，莫言龙性竟全驯。《赠人三首次韵道卿 其一》宋代·张耒—未必蝤蛴如素领，故应新月学蛾眉。引成密约因言笑，试得真情是别离。樽酒且倾寒琥珀，泪妆更看薄胭脂。北城月落乌啼后，便是孤舟肠断时。《州宅十二咏 百花楼》宋代·王十朋—昔日风流守，公馀种百花。春风不检点，红紫落谁家。《荆轲》元代·善住—壮气干牛斗，孤怀凛雪霜。只知酬太子，不道负田光。易水悲歌歇，秦庭侠骨香。千金求匕首，身后竟茫茫。《绍兴祀皇地祗十五首·隋代》佚名—［太簇为角］蓐事方丘，旧典时式。至诚感神，声非黍稷。肸乡来临，鉴兹明德。永锡坤珍，时万时亿。《和汝南见过》明代·高叔嗣—晚日留仙辔，凉风劝客尊。偶然击筑伴，依旧抱关门。树落千重叶，蓬吹万里根。病身一如此，谁念在孤村。《元宵试笔》近代·叶云峰—儿时况味犹存胸，一事无成感不穷。久客又逢元日夜，称觞还有故乡风。阳和点雪梅先觉，蜡炬临风月当空。笑看宅相闹令节，高持爆竹响村中。《柳湖席上呈夏宫苑》宋代·郑獬—千条万条杨柳丝，好花不过三两枝。今日樽前为君饮，明朝酒病终不辞。《木兰花/玉楼春》宋代·锦溪—华堂庆晬。一岁应须千百岁，《三月朔乘舟游蠡园》近代·徐则—流水无边绿，遥山数点青。长廊通石洞，曲径绕方亭。柳外游人息，花阴艇子停。春风薰欲醉，未解几时醒。《雨》明代·黄衷—蜡炬夜犹淡，晨晖未可希。润馀山色重，沾足橹声微。巴峡泠泠急，巫云段段归。溪翁亦何幸，正昼掩荆扉。《登泰山》近代·田遨—一家来仰泰山尊，分手相期候一门。觅向天街纷笠屐，回看尘世莽乾坤。两千年碣云俱冷，十八盘头雾又昏。一日小游成聚散，人间何处不销魂。《鹧鸪天（县圃约同官赏海棠）》宋代·侯置—万点胭脂落日烘。坐间酒面散微红。谁教艳质撩潘鬓，生怕朝云逐楚风。《错公代人求题袁随园手书诗册全册密圈几遍 其一》近代·潘受—文章一代姓名垂，此是随园手写诗。毕竟性灵真有几，费他如许密圈儿。《静室题壁》清代·弘历—望中山馆紫云连，据座低临万景全。因识不劳安得逸，无多乐后剩忧先。峰姿玉柱倚天外，湖色昆明落眼前。白壁居然题静室，笑予无暇一安禅。《后凯歌词九首 其一 奇兵》元代·耶律铸—一旅奇兵出禁宸，略时弹压定惊尘。萧条万里无遗寇，信道天家又得人。《睢阳行》清代·许缵曾—大江之南多木客，古树深篁从窟宅。禹鼎销沉老魅骄，野火游光兆形魄。嘻嘻出出逞神奸，空梁夜啸霜天碧。年年里巷攘鱼腥，逡巡社公常避席。有时幻作美丈夫，乌帽猩袍服御都。山魈按拍斑狸舞，桂棹兰桡泛五湖。采莲女儿樊素口，木下三郎求配偶。宝马云骈天际迎，倾城颦笑供箕帚。从此民间勤报赛，爟火村村凝叆叇。豪门娶妇亦危疑，先奏神弦羞沆瀣。椤伽庙貌更崔嵬，绣幕珠帘霄汉开。兰堂处处笙歌竞，彩鹢朝朝鼓吹来。画屏广列夫人坐，清扬妙相垂倭堕。祝史乘机垄断张，阿母新来口侈侈。三吴今古如长夜，狐鸣篝火腾欺诈。蚩蚩不复畏三章，豚蹄斗酒求神赦。更有红裙白面郎，踏青拾翠游芳塘。长吏催科百不应，卖得新丝往上方。数百年来尚奸宄，江河日下谁能止？淫昏牲醴埒烝尝，跛觋妖巫餍羊豕。龙虎真人道行高，捡校功曹山鬼号。频年尺一到江左，揶揄玩愒如弁髦。睢阳学士金闺彦，夜深常侍明光殿。金符大旆挟风霆，冰心苦节绥南甸。长空郎月照江涛，于菟出走苍狼逃。木石之怪夔罔两，犹向人间索五牢。中丞飞檄榜通衢，沉其土偶庐其居。故鬼行，新鬼窜，阴霾扫荡天清虚。君不见狄梁公西门豹，水孚沉三老焚妖庙。又不见旌阳尹昌黎伯，斩蛟驱鳄服以德。从来忠信孚豚鱼，千秋敦史铭金石。公令入朝带剑履，前席殷勤报天子。玺书赫濯神祇惊，日丽中天民受祉。有道之时鬼不灵，当今海内长如此。《月上海棠•月照》明代·董以宁—画廊曲曲通金井。捲湘帘、月照流苏冷。人睡桃笙，最贪看、遍身花影。钗横处，盘手灵蛇委枕。香沉小鸭馀残饼。镜台边、早沁明朝粉。好梦中间，料应知、有人厮近。那知被，梦里人儿惊寝。《玉僧人抛毬》清代·弘历—空色圣凡皆戏论，圆毬抛出觅何从。当前了识无宾主，底问元沙与雪峰。《自都下还吴寄翰林刘景元谢于乔二同年》明代·王鏊—大通桥下水，送我到苏州。君心与之同，淊淊日夜东南流。千山万山隔不断，天南天北长悠悠。燕南车尘高十丈，回首湖山几兴望。枫桥忽听寒山钟，却望燕南在天上。白玉堂，黄金阙，君在京华我吴越。雁飞木落洞庭波，鸡鸣海色长安月。《诗一首》宋代·孙何—张乐鱼龙侵岸听，赋诗贾客倚船看。他年得第彤庭直，拜疏终求鄂渚官。《饮半窗罗宪副宅限韵咏兰》明代·钟芳—疏英春满翠云庄，清露猗猗静晚香。一任燕游谐色笑，不将秾艳斗寻常。骚人赋在思纫佩，尼父琴沦日望洋。滚滚庆源浑未艾，应随罴梦兆佳祥。《广宁庙·金朝》王寂—千古广宁庙，云楣榜旧题。名乘中祀典，秩赐上公圭。百鬼舆台贱，群山部伍低。地封连蓟北，天遣镇辽西。桧影森旌节，松声殷鼓鼙。雕梁通蜥蜴，画栋落虹蜺。像古虫书藓，庭卑蚓篆泥。垂杨空袅袅，蔓草自萋萋。香火何尝到，牲醪不见携。觋巫俱埽迹，樵牧漫成蹊。物理多侥倖，人情固执迷。城狐炉鹊尾，社鼠按豚蹄。居士争求福，彭郎为娶妻。吾生多坎轲，末路易推挤。白玉虽云洁，青蝇奈可栖。人言何恤是，神鉴自昭兮。扼腕声悲壮，垂头气惨悽。虺隤伏枥马，进退触藩羝。苟不登槐府，何如钓柳溪。乞骸谋已决，掣肘事仍暌。仰视威灵在，潜通肸蚃齐。迟迟归未得，残日乱鸦啼。《春夜忆萧子真》唐代·孟郊—半夜不成寐，灯尽又无月。独向阶前立，子规啼不歇。《寄题揽结亭》宋代·洪朋—杜子数相见，求我揽结诗。揽结在何处，云在彭蠡湄。彭蠡夙所庐，今犹梦见之。一星水中央，众流浩渺瀰。雨瀑下日夜，五老上云霓。佛事俨相望，往往幽人期。君今构其下，敞亭览翠微。水声枕簟俱，山容杖屦随。胜事君所独，世人那得知。为我谢五老，客子行亦归。《洞仙歌 积雨新晴泥融径软众绿褪甲鼕芳孕胎盎然春意》清代·薛时雨—春来何处，在晴初雨后。芳讯先教逗梅柳。喜冰霜历尽，大地繁华，原不合、老向客窗厮守。轻衫犹未试，才著阳和，尚有馀寒袭襟袖。此是好韶光，比似佳人，恰十五、盈盈时候。再过一番风便花朝，问开遍群芳，殿春谁又。《赐道士邓紫阳》唐代·李隆基—太乙三门诀，元君六甲符。下传金版术，上刻玉清书。《上云乐》元代·耶律铸—金天老文康，平居隘神州。金丹清真仙，相将汗漫游。同流六合栖迟七丘，涉历八表盘桓十洲。鹏其化，龙其变。地轴为之回其运，天轮为之平其转。日域为其上阳宫，月窟为其清凉殿。鸑鷟是家鸡，狻猊是家犬。真乐万春为局促，待把三光更舒展。非圣不足知，天长将地远。扶桑有时枯，蒙汜有时竭。南山有时摧，钧天有时阕。殊度仙曲拟进帝阙，九成玄云六变绛雪。五色成文而不乱度，可插振芳声腾浩劫。上天下地惟康老，毕竟谁能知岁月。玄都仙伯，太山老叟，延致异鸟，名曰希有。一翼左覆东王公，一翼右覆西王母。得人备羽驾，故能出入游造化，逍遥巡宇宙。感麟凤，在郊薮，至道之国常为称首。骤来辙敢恋月明，表其老耋知去就。拥仙仗，携仙友。褒拜圣君奉神祝，凤箫在前鼍鼓在后。玉笙在左，锦瑟在右。作天乐，献天授。若鸾自歌凤自舞，焚返魂香顶玉斗。健舞起自补天年，浩歌发自谈天口。仍倚凤台曲，凤凰和九奏。南极老人称觞北斗挹酌天酒，愿与九州四海同上千万岁寿。《次韵田水南见过之作》明代·高叔嗣—夜雪连穷巷，朝来片日晖。故人停驷马，问我掩双扉。自出知谁是，相看能尔稀。家僮酿酒熟，猎伴射禽归。草具成宾馔，木绵对客衣。岁寒心不浅，日暮意难违。客兴催花发，农功候鸟飞。期君前浦泮，预指钓鱼矶。《送慧公朝补陀 其一》明代·李之世—一片慈云占断峰，海潮随月去溶溶。玉毫光彻三千界，影落斜阳杯渡中。《东林七问 其三 问津》明代·成鹫—古道接桑麻，仙源入望赊。避秦人去后，无复种桃花。岐路伤萍梗，逢溪问钓槎。隔江何处所，或恐是吾家。《寄所知》唐代·李咸用—曾将俎豆为儿戏，争奈干戈阻素心。遁去不同秦客逐，《句》元代·赵必范—卜岁聊凭六壬课，有生未识五辛盘。幸有渔樵同此乐，苦无车马自相諠。几点飞花芳径雨，一双新燕荻帘风。茭白生苗藏蛤地，桑黄含椹浴蚕天。《小重山》宋代·吴则礼—鹤舞青青雪里松。冰门龟在藻，绿蒙茸。一成不见蕊珠宫。蟠桃熟，犹待几东风。《放鹤操》宋代·释文珦—相彼胎禽兮有志凌霄，翦翎铩翼兮羁縻於笼牢，为时人之近玩兮中心郁陶。有高人兮逆知其然，养成羽仪兮纵之於千仞之巅，使全其性兮逍遥乎九天。九天之高兮穹窿，鹤之乐兮融融，维高人之德兮与天无穷。《寄王屋山刘居士二首 其一》明代·欧大任—梦入烟萝山，一攀云中驾。至今闻仙钟，恍惚瑶台下。《晚次曹娥江》明代·郑珞—山静孤云敛，沙虚夕照明。隔江渔火淡，入夜海潮惊。庙重曹娥孝，碑雄魏武名。开窗对新月，独酌见幽情。《出塞四首借用秦少游韵》宋代·陆游—煌煌艺祖业，土宇尽九州，当时王会图，岂数汝黄头。今兹缚纛下，状若觳觫牛。万里献太社，裨将皆通侯。《二十六日抵槟榔屿有巫来由王附舟同行观其容貌礼节迥异寻常纪之以诗聊当采风之助四首 其三》近代·唐文治—粉黛不施施黝墨，六宫面具掩蛾眉。不将真相教人见，自转秋波怨别离。《鹧鸪天》宋代·朱敦儒—不系虚舟取性颠。浮河泛海不知年。乘风安用青帆引，逆浪何须锦缆牵。《卧痾喜霁，开扉望月，简宫内知友》唐代·庾抱—秋雨移弦望，疲痾倦苦辛。忽对荆山璧，委照越吟人。《虎 其二》清代·林朝崧—恨他凶猛更贪饕，合锁东虞旧日牢。万叠云山营窟地，一身牙爪杀人刀。死方枕骨宁为勇，生敢撩头始足豪。瞋目草间如叱狗，会教弭耳向吾曹。《别诸僚友》明代·卢龙云—梗萍千里结同袍，此际分携思独劳。时事敢云堪怒发，世人真亦善吹毛。穷愁未变心如水，积毁从他笑有刀。别后秋怀应渐好，丛台孤月为谁高。《送邵文实方伯致仕》明代·王守仁—君不见埘下鸡，引类呼群啄且啼？稻粱已足脂渐肥，毛羽脱落充庖厨。又不见笼中鹤，敛翼垂头困牢落？笼开一旦入层云，万里翱翔从廖廓。人生山水须认真，胡为利禄缠其身？高车驷马尽桎梏，云台麟阁皆埃尘。鸱夷抱恨浮江水，何似乘舟逃海滨？舜水龙山予旧宅，让公且作烟霞伯。拂衣便拟逐公回，为予先扫峰头石。《禅人并化主写真求赞》宋代·释正觉—是个人，欠精神。家风青天没四壁，事业白云閒一身。古澗之津，枯木之春。水曲折而归大海，华次第而趁芳辰。《元宵之夜雨丝拂柳丝梢头无月倚栏戏作》当代·何永沂—彩光走马听萧萧，半百童心亦半凋。屡犯点灯文字海，也曾扰梦浙江潮。豪门竞势黄金宴，志士临风紫玉箫。不立泥涂栏静倚，春丝湿宇月魂消。《观东坡集》宋代·李之仪—今朝又读东坡集，记得原州鞫狱时。千首高吟赓欲遍，几多强韵押无遗。固知才气原非敌，独有心期老不欺。泪尽九原无路见，冰霜他日看青枝。《次韵毛潜夫咏怀》元代·曹伯启—早岁功名意未阑，便抛铅椠客长安。化工造育无偏陂，物理盈虚有剩悭。陌上红尘摧面目，梦中清露洒脾肝。于今不作求人计，芹馆依栖侍孔颜。《七哀章哭宋尔孚 其二》明代·郭之奇—乃不留斯人，以为山水匹。双溪秋浪澹冥冥，黄岐一带伤心出。行歌载酒人何适，啸雨啼烟变白日。鸣呼哭君兮山水心，山自高兮水自深。《万竹轩》明代·陈繗—先生偏爱万竿竹，君子林中处幽独。披月凌云节节高，连轩累槛猗猗绿。荣华生瘁本无心，清风明月自古今。个中龙种无穷趣，低叶时来有凤吟。《明鉴先生》宋代·释心月—支干念二金钉子，变态无穷无尽时。尽大地人都钉定，先生知后更谁知。《萧飞卿将使赴湖北戎幕诗送其行兼简秋壑贾总侍二首 其一》宋代·戴复古—文章萧颖士，一剑去从军。远望西关路，愁看两浦云。九霄腾意气，万里取功勋。马上一杯酒，须斟满十分。《拟秋狝应制》清代·赵翼—大狝行边辇路清，塞垣风紧峭寒生。九天秋肃貙刘信，万帐宵岩虎卫兵。上驷别群棚烙字，头鹅验获箭书名。太平肄武军容盛，双纛黄龙矗幔城。《挽诗》明代·祝枝山—少日同怀天下奇，中年出世也曾期；朱丝竹绝桐薪韵，黄土生埋玉树枝。生老病余吾尚在，去来今际子先知；当时欲印槌机事，可解中宵入梦想。《入邑 其二》宋代·王谌—野蔓侵沙径，山泉渡石梁。树头蚕葚熟，篱下雀梅香。人与春光老，閒随日影长。撚须吟不就，穷杀孟襄阳。《秋日园居漫兴 其八》明代·李孙宸—文字魔缠病后身，欲将绮语忏前因。纵然未断情痴语，懒学金华殿里人。《和王褒咏摘花》南北朝·宇文毓—玉椀承花落，花落椀中芳。酒浮花不没，花含酒更香。《次韵答樊山四首 其三》元代·王冕—山川今古在，伯业已寥寥。野雾迷花径，秋烟隔市桥。溪深新涨雨，江浊暗生潮。自喜兹行好，翩翩远市嚣。《南山感旧》宋代·刘克庄—既具顶门眼，逐得少林髓。南山梵王宫，规模自唐始。《菩萨蛮·霏霏点点回塘雨·五代》佚名—霏霏点点回塘雨，双双只只鸳鸯语。灼灼野花香，依依金柳黄。盈盈江上女，两两溪边舞。皎皎绮罗光，青青云粉状。《次韵和孔周翰侍郎洪州绝句十首 其九》宋代·郭祥正—可怜一雨洗焦枯，卷尽浮云日上初。独倚高楼聊写望，骨清神爽欲凌虚。《雨中西直门外 其一》清代·弘历—高下新秧翠剡齐，更教快雨渥塍堤。玉骢蹀躞无须策，烟景徐行入望迷。《耕园驿》宋代·蔡襄—使轺迢递到天涯，候馆迁延感岁华。白发却攀临砌树，青条犹放过墙花。悲来唯见金城柳，醉后曾乘海客槎。欲问昔游无处所，晚烟生水日沈沙。《径坂左司使君惠和近诗为亲而喜合天理之公得》宋代·赵汝腾—扶杖来观遍老农，清朝新礼采芝翁。德尊韦布封员外，恩重牙绯视治中。言悟千秋逢主圣，躬行万石耀臣工。求与抑与从天下，径坂丹忱殿陛通。《即席赠邓恭叔孝廉》清代·丘逢甲—同醉朱明洞外天，尊前锦瑟感华年。出门满地风波恶，未许公卿荐邓先。《送罗郎中官勾玉局观》宋代·司马光—官名为玉局，已与俗尘疏。钟出寒松迥，香凝古殿虚。乡闾非甚远，俸禄岂无余。谁道神仙乐，神仙恐不如。《送陈和仲常博倅嘉禾》宋代·吴泳—俗士骑户限，痴官摸床唇。名节与官爵，岂以全畀人。子方贵良贵，我亦仁景仁。终始议论间，但保一色醇。《晓因逝世一周年告慰七首 其六》清代·吴妍因—自君之逝不胜哀，去傍生公说法台。忍泪移情循正路，希心换骨脱凡胎。犹多体力能劳动，得似童年可剪裁。五愿英灵加鼓舞，休言老朽已非材。《和端式上人十咏其五云际锺》宋代·梅尧臣—烟昏青栎道，风急隔溪锺。征马未及息，猛虎前有踪。寻声欲投宿，僮仆畏所逢。《送曾侍讲棨从幸北京》明代·王称—羽林仙仗拥皇圻，凤辇时巡出禁闱。万国歌谣归盛世，两京玉帛望天威。相如扈跸人皆羡，贾谊匡时志不违。明日甘泉还献赋，会令列从有光辉。《西江月·山后重兴道院》元代·尹志平—山后重兴道院，燕南仍自干戈。道人功行累来多。免却非灾横祸。每日诵经报国，终朝念道降魔。福生祸灭养冲和。真静真清证果。《杂感 其六》明代·鲁铎—怀人不能寐，被衣弹鸣琴。鸣琴若作意，中夜发孤音。美人在何许，遥忆湘水阴。征鸿去不返，双鱼逝何深。引领重踯躅，幽恨独难任。《句》宋代·程师孟—珊瑚花发客疑真。《西台》当代·陈兴武—莫遣江流为涤哀，西风薄恶掩高台。招嫌别怪桐庐水，敢放先生一恸来。《自慰辞》明代·沈周—念曜轮之迅迈，若驾余而同驰。省孩提之犹昨，寻衰丑之䀜斯。悯微生之有限，乐何少而多悲。丧亡疢疾，沓忧虞之丛己，奚气血之堪持。世汶汶而曷超，时冉冉而莫追。事往往而革变不常，理瞢瞢而吉凶难必。吉自吝而变凶，凶自悔而化吉。祸福循环，得得失失。惟吾人者，迨老无少，迨死无还。不如草木之有消息，独优得于一气之间。准亭毒之无私，何偏颇于义而锢顽。纷不齐之不可以度絜，又玩寿夭而倒蹠颜。无乃匿智窅冥，使人不得窥其奸。已乎哉挢广可以开隘，发笑可以破患。引壶觞以杼怀，寄啸咏于高閒。或跂石而孤坐，或振策以清般。鸟飞鸣而媵余，盼芳条之可攀。悠然临水，畅然登山。信造物之逆顺，更惘惘而长叹。《梁园赏花四首 其三》明代·张弼—冷泉亭下洗游尘，浓绿娇红斗献新。不用挥金酬地主，且须酾酒赏花神。《蜀城哭台州乐安少府》唐代·苏颋—远游跻剑阁，长想属天台。万里隔三载，此邦余重来。《晚秋出门戏作二首 其二》宋代·陆游—闲愁那到野人边，万事元知合付天。尽醉仅能三龠酒，新寒未办一铢绵。邻僧每欲分斋钵，庙史犹来索社钱。无地置锥真细事，不妨胸次日超然。《和陶渊明咏贫士 其一》元代·吴莱—上天无停曜，日月会降娄。山林少过辙，二鸟鸣相酬。亦有五米凤，飞来为岐周。姬公世不作，白屋多怀忧。逢时倘一用，华士非吾俦。函谷空逐客，傅岩乃旁求。《行路难》元代·徐贲—桃李不冬发，宁识霜雪威。丈夫不出门，安知道路危。渡河恐倾覆，登山苦崄巇。假问何乃尔，言有名利羁。名利孰不志，命系造化为。请君勿躁进，藏器且待时。《书事》宋代·陆游—闻道舆图次第还，黄河依旧抱潼关。会当小驻平戎帐，饶益南亭看华山。《忘已》宋代·释文珦—身荣如美疢，身退是良方。云月皆成趣，悲欢不入肠。闲门清昼永，宴坐绿阴凉。昔者惟忘物，今焉已亦忘。《与吴甘泉三首 其三》明代·刘麟—自家五湖上，弄水辄忘归。落日看蓬鬓，临风浣故衣。食贫随自省，传病见官稀。舍比林和静，寒梅对掩扉。《久旱》宋代·杨时—农郊阡陌起黄尘，望断天涯绝点云。疏懒无情讼风伯，幽窗时读退之文。《赋四相诗 其四 门下侍郎平章事王缙》唐代·皇甫澈—舟楫济巨川，山河资秀气。服膺究儒业，屈指取高位。北征戮骄悍，东守辑携贰。论道致巍巍，持衡无事事。知己不易遇，宰相固有器。瞻事华壁中，来者谁其嗣。《和天全翁留别钱氏祖席》明代·沈周—谢傅其如不起何，画船诗酒晏游多。人家两岸闻箫鼓，鱼鸟中流识笑歌。细雨沾衣萦旧缆，春风入面醒微酡。夕阳更好东归路，草树迢迢拥幔坡。《纳凉》明代·薛蕙—空林露华湿，开阁徙清尊。月出芙蓉水，风生鸣鹤园。《大名于景初家屋梁燕巢偶坏以悬匏代之因堕雏其中燕竟不他适来往其家凡六年异而求诗》元代·宋褧—暮宿悬匏昼出飞，笑他辛苦杏花泥。邻家灶突多炎上，犹自双双得意栖。《挽丞相忠定公》宋代·袁燮—孝皇龙飞策多士，宗英第一天颜喜。力言万事实为原，要与邦家立基址。堂堂硕望耸中外，耿耿丹心贯终始。绍熙之未天步艰，忠臣义士肝胆寒。元枢扶日上黄道，指顾宗社磐石安。亿万生灵疑虑秋，转移愁叹为欣懽。帝谓忠劳无与并，爰立作相专魁柄。大开公道延时髦，相与同心究民病。区分玉石殊薰莸，贤人得志憸人忧。不堪狂云巧妒月，何意积羽能沈舟。衡阳道上霜松劲，日色惨澹风飕飕。行路咨嗟泪相续，兴怀安靖恩难酬。皇情怆然思旧德，辨诬雪谤分白黑。诛锄元恶氛翳扫，昭揭殊勋鼎彝勒。由来物理屈必伸，况此柱石真伟人。莱公获谴死海上，至今勋绩摩苍旻。中兴赵李二人杰，亦复身后褒忠纯。嗟尔谗夫太无识，徒把巧言污硕德。正人摧折不妨荣，尔辈羞愧宁有极。蚤知此事难追，当年讵敢怀奸欺。我作此诗慰忠烈，因为人间息邪说。《花》唐代·张南史—花，花。深浅，芬葩。凝为雪，错为霞。莺和蝶到，《望江南》宋代·杨无咎—钟陵好，褚襦衤夸听欢声。薰入管弦增亮响，唤教罗绮亦光荣。引满劝金觥。《数畴兄以病阻看花之约作诗见遗次韵答之 其三》明代·王立道—春深饶睡梦回才，接得诗筒枕上开。莫讶相如非病客，须知太白是仙才。洛阳更长名园价，金谷空馀罚酒杯。点缀春光应不惜，一花乞与一诗来。《缘识》宋代·宋太宗—逍遥能自在，大道亦何去何殊。澹薄随情遣，优游静恶除。春生凡作则，秋谢遍悲疏。利益玄穹鉴，公平信史书。《浪淘沙　四月廿七醉兼病不堪，卧肖处作三首 其三》当代·卢青山—岁岁转劳尘，倦矣秋春。五湖舟冷泊寒汀。欲向古人赊一楫，从此水云。云水亦伤心。一例飘萍。岂如醉里坐瞢腾。醉欲醒时杯又满，不要今生。《望蓬莱》元代·王哲—能下手，便晓这元元。为甚得通三一法，都缘悟彻五千言。立起本根源。重著脚，跳入水晶盘。唤出那人人不识，至今有自自扬掀。越越害风虔。《和夏日国清塘泛舟》宋代·郑伯玉—三篙摇漾綵帆轻，胜赏宁辞远郡城。水满人如天上坐，波澄舟在镜中行。都无暑气侵衣袖，时有荷香入酒觥。野老岸前争拥看，知公威霁不喧惊。《徽州织溪县六月二十五日迎汪王於县厅祈雨未》宋代·虞俦—何须祷旱必桑林，试扣丛祠丐一临。再拜炉烟方裛裛，四周云气已骎骎。田龟向去亡凶兆，垤鹳新来有好音。多谢神灵怜老令，肯倾膏泽慰民心。《戏赠馆宾》明代·陈献章—松风和雨洒柴关，过午雕胡饭始餐。今日华卿休怪讶，往年饥鼠齧陈山。《钱逊叔侍郎奉京师旧坟改葬天柱谨成挽诗一首》宋代·吕本中—钱氏霸吴越，功德在斯民。逊王早退居，身退道益尊。至今二百年，盛事传后昆。文采震本朝，岂惟光一门。后来翰林公，又以直声闻。累叶其外家，家世悉殊勋。善恶久乃效，其报于此分。裔孙杰立者，迎丧自中原。遂令扰攘后，得安久旅魂。依依天柱山，不必京洛尘。死者如有知，当言吾有孙。小人托末契，所恨老不文。睹此一时盛，忍终无一言。越水流不竭，越山旱不昏。孝子亦不匮，锡类到礽云。《好事近》当代·魏新河—不听绕梁声，已忍十年心渴。贪看宝蓝衫子，见玉儿双月。低声暗暗问云郎，衷情共谁说。只有一枝箫管，品世间人物。《句》宋代·元绛—玉露精神山合沓，溪成文字水横斜。《可中亭赏荷》清代·夏诒—绮窗四面小亭东，十二兰干映水中。翠盖纷披侵入座，看花人映藕花红。《姬传连日过访因赠》清代·马濂—城北有姚子，英妙世无双。神龙与鸷鸟，见者心皆降。胸中磊落五车书，笔下驰骋千军阵。南宫两度风尘走，辇毂一朝名誉震。献策徒夸贾谊才，请缨未识终军隽。忆偕计吏触炎威，扁舟一叶来京畿。江南梅雨浣征袖，燕北秋风吹客衣。我缘瞑食冒寒暑，短榻茶烟羁逆旅。君素羸疾独不然，私衷为庆黄鹄举。岂知零落送将归，断蓬荒梗相因依。易水萧萧欲黄落，銮江漠漠嗟雪霏。载蹶霜蹄返故枥，竹屋纸窗灯火寂。子云治产空十金，相如授徒惟四壁。月夕花晨常杜门，牙签玉轴不窥园。平生落落交游寡，有时就我开芳尊。昨朝冒雨过茅舍，桐阴竹露含清夏。论诗笛簟纳凉飙，联咏疏帘忘暑夜。酒半自言未读书，何当屏迹十年居。循陔采兰洁羞膳，不需待从承明庐。我闻斯言当三箧，君真度越恒流百。风雨一编朝暮吟，犹惭学古无开益。富贵功名直等闲，箸书自昔藏名山。他年若共白云侣，秋桂春萝掩旧关。《浣溪沙 次韵礼院孟子周佥院秋夜曲二叠》元代·虞集—天阔秋高初夜长。浮尘消尽雾苍茫。澄澄孤月转危墙。金井有声惟坠露，玉阶无色乍疑霜。不闻人语只吟螀。《至扬州》宋代·文天祥—昼阑万骑忽东行，鼠伏荒村命羽轻。隔壁但闻风雨过，人人顾影贺更生。《歌》宋代·开禧牧童—朝出耕田暮饭牛，林泉风月共悠悠。九重虽窃阿衡贵，争得功名到白头。《有激呈江圣与判院》宋代·华岳—不郊不国不吾庐，兀兀腾腾十载余。颈昔已逃三尺剑，腹今犹秘九畴书。齐牛难爇吴元济，贾鵩何惭董仲舒。只合三缄且钳口，一蓑归去伴樵渔。《清平乐·为陈质庵题閒轩深坐图1925》清代·况周颐—断无尘涴。人境成清可。何必閒云来伴我。早是天空云过。君家嗜睡图南。一般道味醰醰。斯旨也通禅定，便如弥勒同龛。《秋渔》明代·岑徵—蒹葭江岸阔，去住信烟波。酒美秋成贱，鱼肥水落多。披霜收晒网，带月枕渔蓑。莫问行吟客，沧浪鼓枻歌。《浮邱八景 其七 挹袖轩》明代·张廷臣—鹤氅飘飘不可留，驭风随处访丹邱。蓬莱此去无多路，迟尔相将汗漫游。《哭刘道子十绝 其一》明代·欧必元—少小乡闾雅负奇，挥毫立就万言诗。希心太古操元韵，更骂吴趋作竖儿。《浮远堂 其二》宋代·丘崇—已作垂垂雨，相为澹澹阴。吾徒一笑粲，造物用功深。跬步西山胜，终年梁甫吟。年来赏心处，徒得与君临。《题晁恭道善境界图 其一》宋代·吕本中—畴昔相从三十年，如今休去不逃禅。知君参见法轮老，始悟苍苍便是天。《古诗四首奉寄陈宗之兼简敖臞翁》宋代·陈鉴之—君隐万人海，啸咏足胜流。我堕寂寞滨，嵌岩一筇秋。蟠郁向谁吐，天围芦荻洲。劈箭客帆去，何日回吾舟。《寒食扫松即事》元代·贡奎—东风微微吹雨晴，春山草暖雉飞鸣。时哉物性各有适，人生悲乐难为情。客行十步九回首，寒食道旁多哭声。往年携手原上头，今年酹酒原上丘。相逢须识梦中梦，有声莫带愁中愁。《咏画屏风诗二十五首 其十》南北朝·庾信—千寻木兰馆，百尺芙蓉堂。落日低莲井，行云碍芰梁。流水桃花色，春洲杜若香。就阶犹不进，催来上伎床。《赋得秋河曙耿耿送郭秀才应举》唐代·欧阳詹—月没天欲明，秋河尚凝白。皑皑积光素，耿耿横虚碧。《病起独坐东堂》明代·陆深—斜倚绳床落照东，一帘秋意捲西风。金丹换骨谁曾见，欲起衰颜借酒红。《莺脰湖》宋代·赵时远—莺去湖存事渺茫，梵宫占断水云乡。四围烟树浪涛阔，六月桥亭风露凉。远近征帆归别浦，高低渔网挂斜阳。翠微深处一声笛，惊起眠沙鸥鹭行。《贺同知生辰》宋代·许应龙—訾陬之月如阳春，君臣庆会应昌辰。虹星牛渚将诞圣，崧高维岳先生申。日角珠庭辉绿鬓，仙风道骨真宣靖。才凌铁干四十围，量狭银潢三万顷。端委枢庭赞化工，制胜谋谟谈笑中。九扈告成村墅月，一尘不警戌楼风。勋名元是青毡旧，衮衮名公谁出右。黄麻昕夕下彤廷，玉带貂蝉辉衮绣。曈曨瑞日上公槐，宣劝黄封天上来。賸喜千秋佳节近，需云复宴凤凰台。福禄固知公自有，不待占星问牛斗。鲰生只备三千诗，留取年年祝公寿。《台阳八景诗》清代·钱琦—何处声声布谷啼，冈山山北柳林西。杏花春雨红千亩，蔗叶寒烟绿一犁。水引石头开短圳，笛横牛背过前溪。屡丰不待秋来卜，多稼如云望早迷。《和子直闻运使兵部驻节京口寄呈如晦》宋代·陈襄—南徐新政焕秋阳，九日登临喜觞。送酒客寻方外士，观风人是省中郎。千家弦管闻谣俗，万顷湖山入燕堂。使节未归深有意，欲疏泾渎利吴艎。《寄咏东屯》宋代·孙应时—闻说东屯胜，诗仙有旧游。茅斋深翠竹，石径俯寒流。几仗千山月，锄犁百顷秋。归途客酹酒，句法傥堪求。《送韩将军还边》唐代·李益—白马羽林儿，扬鞭薄暮时。独将轻骑出，暗与伏兵期。《和徐敬伯知县别喻伯经韵》宋代·徐侨—深院杨花闲暇，小亭林影清微。忙里不知客去，病中无柰春归。《句》宋代·晏殊—润毫均厚薄。《又和》宋代·郭印—湘娥故把玉钿留，能为幽人一洗愁。不似梅花枝干古，凋年寂寞暮江头。《潜江阻风寄柏容》清代·莫友芝—风声断潜江，雨气暗云梦。千帆一时落，寸步不得送。椓柯摇自拔，束柁稳犹弄。摆簸彻深宵，伊鸦杂喧冻。我舟倚轻装，开头强违众。尺进退且寻，泊晨晚仍共。此行已淹滞，及舟意舒纵。宁争百里速，惜此一程空。故人劳久迟，愿嚏触仓偬。明约武昌楼，晴川看飞蛡。《与王使君诗五首 其四》魏晋·郭璞—遭蒙之吝，在我幽人。绝志云肆，如彼涔鳞。灵荫谬垂，跃我龙津。翘情明规，怀德鉴神。虽赖暂盼，永愧其尘。《求安》宋代·戴复古—愁来须强遣，老去只求安。酒熟思招客，诗成胜得官。梅花天下白，雪片夜深寒。衲被蒙头睡，悠然百虑宽。《大理后庭竹林山色二首 其二》明代·薛瑄—閒爱脩篁静爱山，清阴秀色座中看。老来渐得悠然趣，天际浮云任往还。《贞节石桥》明代·黄孚—榕叶阴阴覆小溪，行人桥上晚潮低。阿婆天与陂头上，岁岁清明鞠马蹄。《次韵萨天锡杂咏四首 其一》元代·李孝光—题门人至从书凤，写字谁怜可博鹅。独露亭中未归客，懒闻成癖奈诗何。《摸鱼儿·正桃花》宋代·张榘—正桃花、渐蜚红雨，依稀一半春色。东风十里离亭恨，杨柳丝丝如织。远又忆。向雪月梅边，陶写吟情逸。清愁拍拍。算只暮山知，栖鸦斜照，春树渺空碧。《咏清遗民三首 其一》当代·汪梦川—大厦方倾孰与支，纷纷冠盖竞奔驰。心头万绪成缄口，笔底千秋续谤词。太上忘情期此日，小斋有酒忆当时。人前何限龙钟态，为问炎凉总不知。《蝶恋花　过四明湖》当代·金鉴才—云外雁来风舞急。一苇逍遥，飞越湖天碧。独立舟头看浪激。水花推出簟纹密。贴岸荒烟寒瑟瑟。薄暮谁家，吹作无腔笛。笛又不闻怅寥寂。似钩新月水浸湿。《雨处》宋代·韩淲—雨处茫茫白，晴边隐隐青。林间田舍屋，水际酒家亭。野迥惊初见，村深惜未经。阴沉思得月，历落喜瞻星。《宫词》宋代·王仲修—银河清浅夜纵横，鱼钥传呼锁禁城。试上红楼三十级，凭栏好看月初生。《杂咏 其二》明代·王世贞—寂寞何人问，韶颜镜里红。亦知年未老，无意向东风。《四月二十三消病时闻彭将婚二首 其二》当代·卢青山—此世已成笼锁里，清怀时梦白云边。诗无唱和真孤病，酒入瞢腾倘地仙。削竹为鸢嗟我巧，刀鸡以剑谓谁贤。开门一笑吾犹少，八面苍峰竞揖前。《华胜寺题壁》宋代·翁蒙之—高阁登临佛国春，逍遥聊复话前因。老来白来渐欲近，兴到青山相与新。扰扰簿书抛旧梦，迢迢钟磬著闲身。笑他车马临官道，不及朝耕暮读人。《京师为张轨歌》魏晋·佚名—凉州大马。横行天下。凉州鸱苕寇贼消。鸱苕翩翩怖杀人。《贤者之孝二百四十首 其二十六 闵子》宋代·林同—参宁杀人者，三至尚踰垣。叹息子闵子，孝哉无间言。《寄赵正字》唐代·孟浩然—正字芸香阁，幽人竹素园。经过宛如昨，归卧寂无喧。《减字木兰花 自题画梅》清代·孙云凤—疏窗寒色。独抱冰心谁似得。瘦格玲珑。人倚珠帘第几重。风多雾重。昨夜寒香吹入梦。检点繁枝。犹胜春前雪压时。《萱草图为吴元玉题》明代·倪谦—吴家堂前春日杲，光照幽兰与萱草。兰萱开作黄金花，母心忘忧颜不老。阿母看花开寿眉，香风满座春昼迟。金鳌突兀出沧海，扶疏挂罥珊瑚枝。花前称觞献阿母，膝下佳儿綵衣舞。佳儿已作水部郎，喜看禄养荣三釜。佳儿与佳妇，日日娱堂前。萱花倚慈竹，色与兰争妍。一片心如寸草微，仰视白日当空悬。阿母年年在，好花岁岁开。慈颜比花花不如，秋霜不到堂中来。曾闻邹衍谷，吹律和气复。何似君家寿域中，万汇融融光夺目，为母一奏长春曲。《满江红 前题》清代·谈印梅—雾里凝眸，遥指点、青攒红簇。浑不识、匡山远近，庐山面目。峡口双龙波底吼，峰前五老云中矗。羡此间、风景异人间，康王谷。停游屐，溪桥熟。漾帆影，春江绿。爱莲花岭下，堪留信宿。王粲新添怀古句，步兵不作穷途哭。待船头、冷月向东升，吹黄竹。《送吴龙图仲庶赴江宁》宋代·吕陶—方域开全晋，权纲委巨公。深仁吾所导，实惠尔常蒙。旷阔归儒术，周流见治功。蠢生无不赡，豪利岂须笼。金谷边屯锐，农桑汉地丰。颂声如响答，和气与春融。天下殊庸冠，朝廷伟望隆。咨询怀旧德，付畀出清衷。禁直图书近，庞恩屏翰崇。乡衣新粲锦，郡轼再凭熊。自昔金陵盛，于今玉节雄。江山三国势，台殿六朝风。地胜名区在，时移往事空。贡先淮甸入，化接海隅同。封宇绥安外，烟波赋咏中。民瞻深系属，国论素探穷。此日留藩镇，何时补上聪。钧衡须远业，药石仰真忠。孰谓劳申伯，前知用弱翁。南归勿迟久，登弼代天工。《摸鱼儿（登凤凰台）》宋代·梁栋—枕寒流、碧萦衣带，高台平与云倚。燕来莺去谁为主，磨灭谪仙吟墨。愁思里。待说与山灵，还又羞拈起。箫韶已矣。甚竹实风摧，桐阴雨瘦，景物变新丽。《送韩存中侍郎赴光州二首 其一》宋代·吕本中—公今处群士，培塿望嵩高。不有千钧重，虚蒙一字褒。荒山伏虎兕，小径狎狸猱。默坐吾已得，往寻渠自劳。《贺中丞半洲蔡公平二南诗》明代·湛若水—楼台斧钺临边城，神武不杀称天兵。潢池弄兵非赤子，生黎熟黎皆苍生。安南甫下下海南，一岁两鼓鲸波清。功成徒闻万骨朽，轮台诸将同留名。《冬日城楼驻望》宋代·宋祁—城上危栏徙倚频，由来荆楚岁时新。寒塘酒帜能留客，晴坞梅花解笑人。客雁参差仍向渚，贪鱼拨剌不容缗。凭高更尽三吹角，坐见霞霏仄半轮。《莪默绝句集译笺乙集 其一九八》当代·伯昏子—长饮朱门弃俗缘，终如乞丐憾归天。赤琼管插碧瑶草，愁悒鳏鱼亦可眠。《和者既多花已成实矣复作一首》宋代·韩驹—人间异物费元功，水与银河一线通。谁掷两杯浮浅绿，忽逢丫髻插残红。漫誇造物偏江北，疑有遗民聚海东。天子不收祥瑞奏，坐忧芳质朽泥中。《灵圣寺》清代·林荃—寺枕青山石径斜，钟声催月上梅花。老僧晓起浑无事，手掬新泉试早茶。《平山》清代·汪中—平山山下路，寒食有炊烟。歌管停春社，樵苏问墓田。赋诗金谷宴，脩禊永和年。旧日经行地，风流在眼前。《初游香山作》清代·弘历—西山卫帝都，胜迹由来久。兰若何纷夥，永安斯为首。我来揽景概，正值新晴后。朏明发御园，蚤食至岩口。为境清且幽，苔磴篆蝌蚪。远睇见窣堵，近却蔽林薮。寻径乃得入，疑有山灵守。豁然壶天开，佳趣无不有。挂一恐漏百，为缩裁诗手。林扃引清籁，巉岏抱复陡。到山息俗念，穷探绝尘垢。皈依礼法王，如闻狮子吼。旋启来青轩，天藻瞻颜柳。俯望畅心神，碧浪翻千亩。稍憩栖云楼，岚烟羃纱牖。但闻琴筑声，泠泠滴阶右。桃源与北山，视此应觉丑。徘徊不忍去，耽静亦物诱。驾言返勤政，治理商臧否。从无香山诗，非是相孤负。骋游吾未遑，兹来亦其偶。《寄李蕲州》唐代·白居易—下车书奏龚黄课，动笔诗传鲍谢风。江郡讴谣夸杜母，《张德辉以诗见遗需酒因次韵解嘲》宋代·卫泾—廷评一石了狱事，谪仙一斗百篇诗。君才盘盘压今古，肯使英名夸昔时。濁醪妙理清有圣，此意岂复达士疑。我惭鼷腹怯鲸量，咄咄隐几成书痴。《湖中曲二首》明代·冯梦祯—春色年年讵有涯，梅花将落又桃花。如花更有娇歌女，尚少胡姬弄琵琶。《仲春溪行即事》宋代·汪莘—竹外夭桃分外明，一枝折得绕溪行。春风谁道全无主，胡蝶飞来花上争。《闻边警即事》清代·牛焘—才闻羽檄自黔中，又警妖氛接迤东。叹息有年供窃鼠，仓惶无计赋哀鸿。天怜赤子胥靖□，人奋苍头预备戎。深愿边防资勇练，滇南万里共休风。《题周廉彦所收李甲画三首二雁》宋代·晁补之—雁网罗无限稻粱微，怜尔冥冥亦庶几。戏鸭眠凫满中沚，衡阳无意更南飞。《前诸将 其五》近代·苏启元—山人素性爱山阿，且喜归来长薜萝。门寂不罗廷尉雀，池平好养右军鹅。红羊劫后新诗苦，白发尊前老泪多。但愿无分南北界，造成民国在民和。《遣兴五首》唐代·杜甫—蛰龙三冬卧，老鹤万里心。昔时贤俊人，未遇犹视今。《叠嶂楼》宋代·梅询—谢公城上谢公楼，百尺阑干挂斗牛。碧瓦万家烟树密，苍崖一槛瀑泉流。波光滟滟前溪满，刹影亭亭古寺幽。此地近除新太守，绿窗明月为君留。《都门秋日偕查少泉刘稚筠史仲和单地山城南看花作》清代·邓承宗—独处忽不怿，脂车城南行。白云树上流，摇曳作水声。草色凄以绿，好鸟相和鸣。修途无近远，仿佛若已经。一寺出深坞，林木何其清。老僧道心薄，尘外多逢迎。残叶过别院，幽花明乍晴。花香无定处，风过随衣生。去去复徘徊，暮霭悬高城。《寄我公》明代·释函可—布帽疏棂雪积须，砚田半熟谩长吁。看君此意存三代，念我当年共一盂。壁倒不妨麋鹿入，道穷终怯马牛呼。残冬暂耐寒将尽，自有春风动破襦。《古北塞上望月》清代·玄烨—桂树清光挂碧天，云开万里塞无烟。远人向背由敷政，惟在筹边与任贤。《古意八首 其四》宋代·俞德邻—孔明感三顾，幡然扶汉家。一朝赤星陨，竟使蜀妇髽。雄图虽未竟，万世常咨嗟。老瞒志意满，一笑蛮触蜗。《强幼安用余与曾同季唱酬韵作二章见寄谨用韵为谢 其二》宋代·周紫芝—花落青墩寺，谁从作好春。锦囊题句近，旧旆得州新。老手摧强敌，馀风睦四邻。他年数循吏，神爵有斯人。《送湘漕赵蹈中寺丞移宪江东》宋代·戴复古—持节复持节，因循霜鬓侵。盛衰关大数，豪杰负初心。宇宙虚长算，江湖寄短吟。番阳秋水阔，湘浦未为深。《月上海棠 玉台新咏纳兰容若珊瑚阁藏本，即用饮水词韵》清代·吴湖帆—缥缃精镂传天水。奈玉台、真面在那里。素影重描，殢寒山、绿窗无寐。金题误，佞宋书林久矣。镌华名字鸳鸯髻。几兰闺、欢展凤珠坠。锦网珊瑚，藉风流、早钟閒气。难回首，忍弹伤春暗泪。《河亭戏题》宋代·强至—黄沙衮衮激洪流，白舫人群杂马牛。却忆春风湖上月，画船载酒监中游。《寿王君旋吉七十 其一》清代·陈崇牧—掀髯浮白大江头，七十年来感昔游。衣上酒痕湖墅月，箧中唫稿蓟门秋。九衢车马双篷鬓，三楚风尘一蒯缑。无限沧桑供啸傲，客星依旧老羊裘。《挽毅斋郑观文二首》宋代·刘克庄—嘉定名尤重，端平眷最浓。子虽曾摄相，公自要明农。尚意宣麻拜，俄惊斩板封。白头西府掾，无复奉从容。《树影》宋代·葛绍体—树影参差落晚窗，疎疎密密自分张。偶然一阵狂风急，颠倒随风上下狂。《登崆峒山》明代·区大相—闻道无为代，崎岖访道行。凤笙喧涧溜，云罕绕山坰。壁削千崖峻，溪回万乘轻。孤峰类员峤，连岭若层城。理自窈冥契，神从静默生。去形遗耳目，忘物废将迎。雾捲烟扉湿，云开石屋明。林昏天欲晓，苔滑雨初晴。愿从轩皇驭，斋心问广成。《古辞》元代·张昱—欢乐自欢乐，苦辛长苦辛。城中十万户，谁是种田人？《晚步上清宫坐栖真者久之用合溪韵》宋代·钱时—坏砌颓檐竹数竿，一方深绿照人寒。此时别有真消息，不用清流引激湍。《哭日老二首》宋代·刘克庄—初闻灭度指三弹，俄报荼毗鼻一酸。始悟杖头挑布袋，不如龛里坐蒲团。故交相与归函骨，弟子谁来会涅槃。犹喜喝衣无一物，洞开方丈与人看。《船下夔州郭宿，雨湿不得上岸，别王十二判官》唐代·杜甫—依沙宿舸船，石濑月娟娟。风起春灯乱，江鸣夜雨悬。晨钟云外湿，胜地石堂烟。柔橹轻鸥外，含凄觉汝贤。《同榈香游石门次韵三首 其二》清代·黄世则—细民竞锥末，志士惴人后。扰扰非一途，其欲两靡究。摆脱利名间，清气塞宇宙。一笑春凫飞，何如野鹤瘦。《题陈原初掾郎所藏古涧幽人图》明代·刘崧—端居谢尘鞅，濯足行涧湄。青山既盘纡，流水亦逶迤。四顾何寥寥，林阴亦纷披。乍兴舞雩咏，亦轸濠梁思。仰观浮云翔，俯挹祥飙吹。春意属骀荡，我心方怿夷。永言观象妙，庶以静者期。《溪村晚步即事二首 其一》宋代·董嗣杲—溪岚攒翳入窗空，最恼悲秋病疟翁。三日不行亭北路，谁将丹缬染乔枫。《闻胶州事书感》清代·丘逢甲—汉家长策重和亲，重译传经许大秦。祆庙屡闻生愤火，蓬山又见起边尘。青州酒断愁难遣，黄海舟迟信未真。慷慨出门思吊古，田横岛上更何人？《送郭荣叔秀才应武举》宋代·文同—爱君才辩吐如倾，圆直横斜善讲兵。休弄向时闲笔砚，破蛮征虏是功名。《广再陷 其二》明代·欧主遇—久发临河叹，今闻隔谷歌。苍黎屠日甚，臣仆命如何。虚授将军钺，徒横义士戈。甲兵端欲洗，无力挽天河。《和孙延寿喜雨述怀韵》宋代·王之道—小雨霏霏夜接朝，乍惊和气入民谣。官逋遮为麦秋缓，酒价定随人意饶。欲落枣花蚕断茧，半黄梅子稻移苗。书生不惯征徭苦，牢落僧房不自聊。《寄超然居士》宋代·释慧远—瀫水一言亲领略，桐城千里重相闻。节角谣讹斩新句，不知居士与谁论。《雪猎》清代·弘历—一夜朔风吹冻云，高峰低谷皆皴玉。虽寒不湿可三驱，连网周阹谢千轴。供役左贤还右贤，是皆惯马且耐寒。习劳示矩可辞冷，我亦因之试玉鞯。六霙时止复时洒，磬控疑骤蓝田野。丹黄青绿缋银崚，塞景清都入吟写。丽龟释弸真快哉，紫狐轻点祥花皑。陡忆伊犁大于掌，官军尚待歌归来。《五忆诗 其一 鲁应绍》明代·余继登—应绍忘年友，怜君老一经。兴酣时卜夜，谈剧每移星。昔诧玄言白，今嗟坟草青。望庐思笑语，双泪为君零。《柬王职方》明代·皇甫汸—北阙辞荣宦，南邦恋薄游。月临骑省夜，霜冷凤台秋。幕下时挥檄，帷中数进筹。平生忧国意，感激一登楼。《观雨》宋代·郭祥正—不雨九十日，火气流郊郛。空山渴虎兕，涸泥困龙鱼。农事固骚屑，令人但长吁。渺思真宰意，反复竟何如。去岁百川溢，园田变江湖。南民遂乏食，十九弃路衢。那闻今秋旱，性命当无馀。祀龙稽往法，击鼓烦群巫。殷殷百里雷，奋自东南隅。阴云随电合，密雨应时须。驰驱苍黄际，惨淡气色苏。登楼注远目，百忧聊涤除。银浪彻平地，玉绳迷太虚。日月洗尘坌，山川改焦枯。法宫朝大舜，冠佩皆鸿儒。况当礼乐新，百灵共持扶。和气自兹肇，风雨安敢逾。欲传千岁音，咏言愧蘼芜。《祭灶词》宋代·范成大—古傅腊月二十四，灶君朝天欲言事。云车风马小留连，家有杯盘丰典祀。猪头烂热双鱼鲜，豆沙甘松粉饵团。男儿酌献女儿避，酹酒烧钱灶君喜。婢子斗争君莫闻，猫犬角秽君莫嗔；送君醉饱登天门，杓长杓短勿复云，乞取利市归来分。《赠吴琳岩孝廉即送归吴兴兼简家䑳翁太史》清代·沈德潜—我昔曾游道场山，云迷未款名贤关。今年临安得会合，转恨十载迟追欢。先生老境兴跌踢，后辈应推丈人行。经年矻矻事编纂，提要钩玄戒冗长。咕嗫素鄙临汝侯，龌龊还嗤灶下养。恶言不入缘耳聋，问事瞪目神常聪。外人狎侮时取闹，何异蝘蜓嘲神龙。我虽兄事实师事，藉君金鎞开瞽蒙。长篇许作万人敌，五字散出偏师攻。酸咸殊俗二老合，如蒿倚松駏得蛩。长堤看花并移棹，高峰瞰海同扶筇。朝来分张故山去，冰鳞差差阴气冱。断鸿西望下寒云，遥指霅溪溪畔路。吾家康乐久悬车，焚却银鱼学钓鱼。白蘋之洲傥相遇，道我新修种树书。《洞户二十二韵》唐代·温庭筠—洞户连珠网，方疏隐碧浔。烛盘烟坠烬，帘压月通阴。《碧霄泉》宋代·李弥逊—山根出清泉，云自九天落。风潮带江腥，天黑鱼龙泊。何当寸云敷，一洒遍寥廓。沧浪勿复歌，吾缨久已濯。《老子跨青牛小幅二绝 其二》明代·林熙春—此老当年枉出山，虚名犹惹在人间。何如天隐无名者，直把泥丸早闭关。《侏儒》宋代·朱松—侏儒饱官粟，适市行勃窣。但知随众笑，了不见优拙。暮归遭客问，闵默羞齰舌。心知续凫悲，慎莫尤造物。《吴峻伯过兼隐斋有作》明代·王世贞—隐囊纱帽竹间亭，浊酒弦琴眼自青。卷幔碧山堪入供，窥帘黄鸟故要听。垆香坐展来禽帖，茗椀谈过相鹤经。但道霅中家更好，野夫今夜客为星。《再和 其一》宋代·王庭圭—呼童急碾建溪春，丽句兼收掌握珍。陆纳家风元冷澹，庾郎诗句自清新。推之不去真何物，试与偕来端可人。当面输心多背笑，爱君高义似雷陈。《与丰城知县王本俭》明代·陈献章—剑水相逢梅始花，春风吹动长官衙。诗家到此须分别，不共河阳一处誇。《酬张卿夜宿南陵见赠》唐代·李白—月出鲁城东，明如天上雪。鲁女惊莎鸡，鸣机应秋节。《十二月三日早下纹溪待渡不至步过桥行南山中》明代·程敏政—欲济长川乏苇航，屐痕初试板桥霜。举头日驭回南陆，缩手寒威似北方。斜压石梁松骨瘦，细攒沙陇麦芽长。十年再走朱村道，消得浮生几度忙。《鹧鸪天》宋代·晁公武—笑擘黄柑酒半醒。玉壶金斗夜生冰。开窗尽见千山雪，雪未消时月正明。兰烬短，麝煤轻。画楼钟鼓已三更。倚栏谁唱清真曲，人与梅花一样清。《春日（一作元万顷诗）》唐代·上官仪—花轻蝶乱仙人杏，叶密莺啼帝女桑。《金塔山居杂咏二十首 其十三》明代·释函可—雪里何人担布袋，沙弥望见笑声哗。昨宵好梦频频见，定是新城道士家。《北上吕城阻坝别亲》明代·王衡—苏苏寒雨滴平川，共话行期笑屡迁。宿草故含河畔色，新炊半见客中烟。隔江鸿雁如兄弟，明月天涯是去年。匹马夕阳缘底事，梅花零落野塘边。《睡轩三首 其二》宋代·朱翌—诸公对奕我高眠，此法非人不可传。四脚棋槃皆黑子，孝先从此便争先。《富阳登舟待潮回文》宋代·杨万里—山接江清江接天，老人渔钓下前滩。寒潮晚到风无定，船泊小湾春日残。《渔父词一十八首。炼质》唐代·吕岩—运本还元于此寻，周流金鼎虎龙吟。《送阎仲孚郎中南游山水》宋代·梅尧臣—蜀山难於上青天，闻之李白为旧传。蜀客往返曾又然，奇峰又与三峡连。巫阳神女暮为雨，飞入楚台王梦旃。相如杨雄不道此，宋玉景差其赋偏。西州才子邯郸守，怀章往代尚踰年。家住岷峨多北宦，乘闲因借下江船。未浮洞庭沅湘去，还探禹穴希马迁。春申楼观已不见，子胥怒涛犹满川。钱塘太守同乡里，一见君来颜已喜，甘馔香脆与君游，诗贮箧囊携不起。浣沙溪头西子家，自寻锦石菖蒲花。扫归成都与士夸，君平曾已悟星槎。《题赵岐山《芦雁长卷》四首 其一》近代·王季思—声声哀雁不堪闻，点点芦花是泪痕。飞遍南天无宿处，隔江烽火又黄昏。《【双调】清江引_梦回昼长帘》元代·钱霖—梦回昼长帘半卷，门掩茶蘼院。蛛丝挂柳棉，燕嘴粘花片，啼莺一声春去远。高歌一壶新酿酒，睡足蜂衙后。云深鹤梦寒，石老松花疾。不如五株门外柳。春归牡丹花下土，唱彻莺啼序。戴胜雨余桑，谢豹烟中树，人困昼长深院宇。恩情已随纨扇歇，攒到愁时节。梧桐一叶秋，砧杵千家月，多的是几声儿檐外铁。《题赵诚甫养恬轩》宋代·晁公溯—本朝流泽长，后世多宗英。故老称先生，往往如咸平。及见后来秀，亦皆有典刑。辟疆好清静，虽仕不近名。每笑黄须儿，鞍马勤远征。功成不过侯，弹雀良自轻。养恬一室内，尤见避世情。帝欲睦其族，赐禄恩甚荣。不烦亲指呼，卧护铃下兵。优游有余乐，轩窗亦虚明。客来愿置醴，庶无忘穆生。《奉礼歌》宋代·佚名—皇泽均普，群生遂。万宇和祔，讲天津、合祭圣宗神祖，八音钧奏谐节。堂上荐鸣球，琴瑟击。越布濩、霜空静，月华凝、光景蔼蔼。纷纷晓霞披。和铃作、鸾舆回。天人共睹，庆无疆、祚崇明祀。五辂驾、腾黄纯驷。旗常扈跸严环卫。公卿奉引，虚徐弛道，祲容靡。葱葱郁郁，祥风瑞霭。发天光旖旎。锡羡丰融，漏泉该浃，上恩遐被。群心豫，颂声作，皇德至，侔乾贶，浩浩霈。《满路花 馆中春集遇雪》清代·奭良—椒花献岁初，柳絮连朝洒。青阳乍、转把天悭泻。寒催兽炭，深欲平鸳瓦。行行逐宝马。出门一望，琼瑶无际高下。簪裾遥集，芸馆开春社。峭风吹、一晌吹晴者。阳春拂就，太史信风雅。人日添佳话。丹青流布，霜髯四皓须写。《送苏伯修宪使》元代·黄溍—久参法从侍凝旒，忽拥幨轺按列州。太史山川皆熟路，淮南草木自生秋。遥瞻龙节辞中禁，尚想鳌峰接俊游。樗散郑虔无所用，幸搜岩壑副旁求。《续西园咏木芙蓉后十五韵 其八》明代·成鹫—晓露光团白玉京，夕阳红沁赤霞城。蹉跎一日成今昔，惆怅花前落叶声。《潘处士挽诗》宋代·张耒—异时轻士老才良，况复程能翰墨场。酒里浮沉真得计，生涯落魄定何亡。德尊故社江山永，文付诸孙虎豹章。环堵如今空五柳，萧然风物似紫桑。《寄无逸四首 其四》宋代·谢薖—浩荡漳江泻碧漪，西山清绝助新诗。好因归雁传佳句，要见羊何共和之。《坦言》当代·陈振家—偶来狂气亦矜穷，难耐年年潦倒同。锄下恨无金一片，岂能彻学管宁公。《和容彦昭》明代·庄昶—世人无限事，南亩领农夫。佳气山长在，秋江鹤自孤。风流还我老，尘俗是君无。朗月孤舟夜，能来共五湖。《次韵兰室玉皇阁观雪》元代·尹廷高—紫云楼阁耸层空，雪里芸□傲朔风。得句神游元气表，倚阑身在画图中。大千世界天花坠，百万人家玉色同。极目不知云尽处，琼田遥接海门东。《次李伯襄韵赋得明月照积雪 其一》明代·韩日缵—寒光疑欲曙，皎色远浮空。桂濯雰霏后，花明泛滟中。流辉凝砌树，散彩入房栊。处处瑶华满，应迷度塞鸿。《送康盘峰广西参议》明代·王慎中—握符制远分藩重，露冕临人列郡钦。节下州官多卉服，岁中牧贡有蛮金。九疑晓望烟如画，八桂冬荣雪满林。铜柱标南犹奉朔，汉家雨露本来深。《题小儿折花图》明代·胡奎—谁家花下儿，采花不采叶。行傍玉阑干，惊起双蝴蝶。《诗偈 其一四○》唐代·庞蕴—欲得真成佛，无心于万物。心如镜亦如，真智从如出。定慧等庄严，广演波罗蜜。流通十方界，诸有不能疾。报汝学道人，祇么便成佛。《登陶公壮哉亭》明代·陈献章—新亭开石窟，远势借昆崙。天地双眸迥，沧溟一口吞。公来席不暖，士死庙长存。忆昔干戈际，南征万马奔。《挽张直芳》明代·周伦—张君拜官如谪官，柳州之南行复南。荒服圣朝深雨露，瘴江终日自烟岚。长途旅榇情何极，落日啼猿听不堪。泪掩寒原歌楚些，满林松槚碧相参。《寄佘杞亭广文乞康州何首乌》明代·陈恭尹—作传曾闻李习之，农经百草未尝知。成纹自蹙如山势，引蔓能交入夜枝。五岭诸州康最好，一筐相惠赤尤宜。年来病足资奇效，不为霜髯变黑丝。《临江仙 除夕写怀》清代·樊增祥—百里起家前令尹，奉天曾掌丝纶。东归不扈属车尘。音声树底，管领汉西京。头白不关忧患事，积劳须鬓犹青。明朝五十七年人。看桑成海，重咏太平春。《咏时事》近代·洪存恕—废苑无乔木，颓篱尚晚花。好春谁作社，乱世各倾家。足赤输粮叟，饥黄挑菜娃。丁男争应募，袱被赴边沙。《药名离合四时四首 其三》宋代·孔平仲—参旗挂疏木，通夕凉如水。银汉耿半天，河桥暝烟紫。《感事二首 其一》近代·李冰若—画角清笳特地哀，抚脾怆恨独登台。三年碧血滋青草，十丈红楼长绿苔。北里笙歌催进酒，中原战骨已成灰。男儿七尺昂藏体，何事沙场去不回？《得槩轩》清代·弘历—文轩山半小栖迟，近墅遥阡座下披。得概试询斯所得，春风今度太便宜。《徐记室贲北归见访南渚复送还城》明代·高启—初辞楚泽到吴村，访旧嗟君古道存。欲治匆匆归后计，难留款款坐中论。雪迟似让梅先白，月早如愁树已昏。此别终非前别远，孤舟江上莫销魂。《兰溪解舟四首》宋代·杨万里—际晚江风刮面来，晓寒已去却重回。也知青女嫁滕六，巽二何须强作媒。《书磨崖碑後》宋代·黄庭坚—春风吹船著吾溪，扶藜上读中兴碑。平生半世看墨本，摩挲石刻鬓成丝。明皇不作苞桑计，颠倒四海由禄儿。九庙不守乘舆西，万官已作鸟择栖。抚军监国太子事，何乃趣取大物为？事有至难天幸耳，上皇蹰蹐还京师。内间张后色可否？外间李父颐指挥。南内凄凉几苟活，高将军去事尤危。臣结春秋二三策，臣甫杜鹃再拜诗。安知忠臣痛至骨，世上但赏琼琚词。同来野僧六七辈，亦有文士相追随。断崖苍藓对立久，冻雨为洗前朝悲。《送赵士瑛会试》明代·徐庸—故里多佳士，云塘□远行。一樽开祖道，匹马上神京。书剑随征旆，关山促去程。知君有长策，早为答皇明。《夜梦藩省为余建坊题曰白云深处閒人遂成二句觉后足之》明代·罗洪先—白云深处閒人少，惟有希夷似不群。今日高眠千丈顶，远书休遣递飞云。《病中寄方文敏》明代·贝琼—一秋已过春复回，柳条梅萼定相催。淮南病客惟高卧，雪后故人今不来。诗卷暮年愁总废，烛花清夜喜还开。东轩风月与谁赏，新酒双行琥珀杯。《定风波 丙寅九日》清代·朱祖谋—过眼黄花七十场。无诗负汝只倾觞。老去悲秋成定分。才信。便无风雨也凄凉。已自上楼筋力减。多感。雁音兵气极沧江。摇落万方同一概。谁在。阑干闲处恋斜阳。《江泊寄金山僧》明代·许相卿—曾忆高楼紫翠间，孤舟今夜隔沙湾。诗留吞海谁应护，名刻朝阳石未刓。三度长裾空禁掖，百年清梦此江山。驱驰尚冷东冈约，不待移文已厚颜。《次韵赵元功赠李季言之什》宋代·张元干—赤县飘零未易逢，那知今夕一樽同。好招明月共清影，托与白云行太空。戃恍旧游如隔世，蹉跎壮志莫论功。两公秉烛还相对，情话从渠半醉中。《赵宝学挽词二首》宋代·林季仲—粲粲霜蕤晚，凄凄烟渚秋。长随山简马，同上谢公楼。诗句入飞鹜，歌声落钓舟。那知倚栏处，直北是松楸。《山北纪行十二章章八句 其三》宋代·朱熹—行逢石门雨，解骖寒涧东。朝隮锦绣谷，俯仰春冥濛。悬泉忽淙琤，杂树纷青红。屡憩小亭古，幽探思无穷。《登中立阁看菜花》清代·邱璋—寒不可襦饥不粟，多事雨珠更雨玉。天公欲救万户贫，遍地黄金散千斛。去年亢旱田禾焦，阿香焚车炎帝酷。女娲鍊石漏暗补，元冥醉眠头紧缩。倾盆势猛银竹下，土膏近喜春花熟。村南老翁拍手笑，转凶为丰此其卜。先生不知农与圃，但博奇观享清福。坳堂杯水眼界窄，飞楼百尺烟中矗。东风扶我云梯层，远光浑碧迩延绿。水天一气分上下，中央正色相连属。天然绚烂寓平澹，万千红紫那敢角。晴窗四拓百里内，点染丹青看横幅。恍疑身入邓尉山，漫天香雪堆林麓。不然云海浩浩乎无垠，天都峰顶开双目。《鹧鸪天》近代·袁荣法—阊阖崔巍蕊殿间。羽旌霓节万方来。仙官霞粲千秋观，素女星明百岁台。丹凤绶，赤犀杯。步虚齐按紫云回。乌龙横卧瑶阶脚，却被人间作妒媒。《汴上晚泊》唐代·吴融—亭上风犹急，桥边月已斜。柳寒难吐絮，浪浊不成花。《喜闻恪靖伯左公至官军收复嘉应贼尽灭 其二》清代·黄遵宪—恢恢天网四围张，群贼空营走且僵。举国望君如望岁，将军擒贼先擒王。十年窃号留馀孽，六百名城作战场。今日平南驰露布，在天灵爽慰先皇。《文儒见和四诗钦叹高妙谨用韵为答卒章问讯汝》宋代·陈长方—好在苏夫子，琴书安稳不。尺书寄双鲤，一一无沉浮。不见才几日，沃若桑已稠。庆与曜庵人，静话同茶瓯。目送归飞鸿，缥缈天南头。趣合略畦畛，道同当共谋。何时暂来旋，促驾毋停辀。《感遇二十五首》宋代·张耒—登高望海县，秋日丽玉京。喧阗车马音，风震入青冥。大明属昌运，戴白不知兵。华衣美酒食，妇织子孙耕。生无系虏忧，乃觉患祸轻。请看五季世，战地犹榛荆。《西楚霸王庙》明代·林大春—四壁歌声起，凄凉入楚宫。清宵开武帐，杀气贯长虹。壮士泣俱下，娇姬曲未终。重围疋马度，百骑一朝空。泽国身仍健，田家计亦工。始知非力屈，信乃是天穷。子弟嗟亡北，君王耻向东。霸图尽垓下，遗恨失关中。玉斗谋臣怒，金瓯汉将功。苍茫易代后，寥落竟谁雄。世事随流水，乾坤一楚弓。诸陵翳禾黍，古庙立椅桐。山色彭城近，川原丰沛通。惟馀百战地，千古尚悲风。《石井》宋代·喻良能—山右最佳处，有泉生石傍。虚明秋后月，清冷雪前霜。鳗井真牛后，龙湫可雁行。濯缨仍潄齿，政尔不能忘。《桂殿秋 题画》清代·顾太清—清露下，月明中，凤凰栖老碧梧桐。吹箫仙子凌风去，十二楼台花自红。《游郭氏隐居》明代·史谨—结庐面青山，藩篱带林莽。悠然远尘境，吟玩恣心赏。嘉树荫芳池，玄蝉发清响。遂兹平生怀，岂在轩楹敞。榴红映扉吐，苔绿缘阶上。嗟我行路人，适来解尘鞅。取君鸣琴弹，聊慰烟霞想。《乞猫》宋代·林光朝—宁可时时被鼠煎，狂猫一夜不成眠。广南六月官军到，见说人家断火烟。《赋飞鸿送胡则大》元代·杨载—年年客里见飞鸿，成阵成行上碧空。杳杳江湖寻故侣，萧萧芦苇下新丛。翱翔已出云霄上，饮啄宁来沼沚中。今日似君归去好，扁舟一夜起东风。《骆谷晚望》唐代·韩琮—秦川如画谓如丝，去国还家一望时。公子王孙莫来好，岭花多是断肠枝。《送季明府赴太平粹》宋代·戴复古—黄岩号难治，能者治何难。桃李民心悦，风霜吏胆寒。公行无不可，私请莫相干。三尺儿童辈，皆知好长官。《重晤刘孔修》明代·罗洪先—季雅昔求邻，郤超属上宾。谁堪十载后，空忆隔江人。芸馆留山雨，梧垣直禁宸。龙泉从此失，鸾血续何因。霜月严城夜，郊原飞盖晨。凤林同访隐，甃梵得袪尘。芳屧金螺岭，兰舟白鹭津。歌云看意概，矢日见情亲。信宿期宁数，风沙迹易湮。停骖同水远，牵思柳条新。朝檄终归汉，关繻尚滞秦。飙车不可望，爱护别离身。《不寐十首》宋代·方回—暮年无寐意，灯与影应知。谁复名三叛，空劳赋五噫。今人难与语，来世尚堪期。准易扬雄业，真成覆瓿为。《偈三首》宋代·释子涓—一二三四五六七，七六五四三二一。循环逆顺数将来，数到未来无尽日。因七见，见一亡七。踏破太虚空，铁牛也汗出。绝气息，无踪迹。《嵩山十志十首 其四 枕烟庭》唐代·卢鸿一—临泱漭兮背青荧，吐云烟兮合窅冥。恍欻翕兮杳幽霭，意缥缈兮群仙会。窅冥仙会兮枕烟庭，竦魂形兮凝视听。闻夫至诚必感兮祈此巅，契颢气，养丹田，终彷像兮觏灵仙。《题申苕青画》明代·屈大均—黄鹄在天地，一举知圆方。游仙未解忧，时时思故乡。志士贵成仁，松乔非我良。众人树苦桃，君兰实不成。众人重鱼目，君珠黯无光。游艺为丹青，山川日徬徨。晻霭如鬼神，云霞出中肠。离忧翳萝木，阳谷不垂光。麇麚方慕类，与子聊低昂。《早起》明代·成鹫—寂寂空林睡起时，竹窗灯火影离离。非关露冷披衣早，多是山高见日迟。种药岂为衰病计，采芝曾与老僧期。朝来策杖入云去，猿鹤相逢知我谁。《绣停针 题陈蘅芳三姊倦绣图》清代·李佩金—小院静，见暖日烘花，莺梭织锦。检点芸奁，浅碧深红，无力绣床斜凭。叶遮莲映。刺一对、鸳鸯栖稳。彩丝欲整还停，霎时柳瞑花困。愁春清昼永。听杜宇枝头，声声离恨。翠羽笼窗，鹦鹉帘前，低诵侬诗乍醒。金钱怕问，卜不出、天涯芳草，王孙归信，远山断烟青迥。《菩萨蛮 腊梅》宋代·李邦献—薰沈刻蜡工夫巧。蜜脾锁碎金钟小。别是一般香。解教人断肠。冰霜相与瘦。清在江梅右。念我忍寒来。怜君特地开。《和陈教》宋代·陈宓—昔我壬子岁，辞家莆山阳。迎妇丞相府，调官君子乡。于时公声名，岂独梁楚扬。闻者尽兴起，见者斋以庄。英华发经笥，土苴遗巾箱。虎蔚管庸见，海钜蠡可量。伏波少已勇，捷出翰墨场。遗我明月珠，一见心先凉。掷地忧清玉，映日开炎光。春云可比态，百卉羞无芳。下顾阴何辈，颉颃李杜行。不知生最晚，磊磊何相望。文臻韩氏奥，学升夫子堂。道贯参曾唯，心悟颜斋忘。所读者何书，诵此虞与唐。所敬者何物，瞻彼昊与苍。仁义久已熟，出言如探囊。又同冲霄鹤，举世避轩昂。斯文尚何俟，木铎天其将。六经作黄麻，一赋卑长杨。厚赐顾曷报，有类相马偿。但当铭之心，刻佩联琳琅。区区重此来，得遂举一觞。洒然如热濯，车轮宽别肠。归将诧朋友，亲炙道德香。《玉带生歌并序》清代·朱彝尊—玉带生，文信国所遗砚也。予见之吴下，既摹其铭而装池之，且为之歌曰：玉带生，吾语汝：汝产自端州，汝来自横浦。幸免事降表，佥名谢道清，亦不识大都承旨赵孟俯。能令信公喜，辟汝置幕府。当年文墨宾，代汝一一数：参军谁？谢皐羽；寮佐谁？邓中甫；弟子谁？王炎午。独汝形躯短小，风貌朴古；步不能趋，口不能语：既无鹳之鹆之活眼睛，兼少犀纹彪纹好眉妩；赖有忠信存，波涛孰敢侮？是时丞相气尚豪，可怜一舟之外无尺土，共汝草檄飞书意良苦。四十四字铭厥背，爱汝心坚刚不吐。自从转战屡丧师，天之所坏不可支。惊心柴市日，慷慨且诵临终诗，疾风蓬勃扬沙时。传有十义士，表以石塔藏公尸。生也亡命何所之？或云西台上，唏发一叟涕涟洏，手击竹如意，生时亦相随。冬青成阴陵骨朽，百年踪迹人莫知。会稽张思廉，逢生赋长句。抱遗老人阁笔看，七客寮中敢（口夭）怒？吾今遇汝沧浪亭，漆匣初开紫衣露，海桑陵谷又经三百秋，以手摩挱尚如故。洗汝池上之寒泉，漂汝林端之霏雾；俾汝畏留天地间，墨花恣洒鹅毛素。《婴医王舜规有母服持荣寿堂卷索题书此以吊》明代·顾清—初日杲杲射北堂，流辉弄影照明珰。堂前兰玉芬以芳，青霞织帔鬓有霜。含饴映日坐堂隍，海桃实成花又发。蓬莱水清尘污袜，啼乌声乾山月阙。东望银台路明灭，天下同心泪成血。《无俗念 火候不正》元代·王吉昌—周天火候，要升沉飞伏，无差无错。气运前升穿绛阙，透上九天熏烙。两目难开，终为大患，急急须臾拨。迁延岁月，变成魔境沦落。六神失御猖狂，三尸放荡，五贼俱成恶。要镇炎炎归玉路，深入神宫恢廓。三盗循环，相交水火，锻炼成丹药。驱驰归正，得醇贤圣糟粕。《宁少耘》宋代·释元肇—逢师竹涧旁，岁惨下归航。我独疑深隐，僧来说坐亡。草墟曾住寺，尘锁别营房。渺渺吴中道，无因过上塘。《题鹰熊听涧图 其二》元代·周霆震—鹰攫熊蹲听涧声，贵从巧画寓深情。李斯书上秦留客，安国谋行汉罢兵。《小雪前三日锺冠之约余侍老人行山舟发后洪入》宋代·洪咨夔—听雨客无寐，放晴山有灵。禅关深紫翠，勋庙肃丹青。鳌负摩云碣，龙扶拱日屏。真如无尽意，石涧水泠泠。《补蜀汉铙歌十二首 其十二 馀威慑》明代·胡应麟—馀威慑，走仲达。胡天弗吊丧诸葛。大星煌煌殒天末。我师反旆丧不发。魏人欢呼夜来蹑。鸣金展帜雷电掣。懿也狼奔胆欲裂。千秋壮士赞诸葛。死诸葛走生仲达。《张奕见访逆旅》宋代·严羽—岁晚伤为旅，君来适慰情。郊扉寒少色，江渚夜多声。报国怜他日，为儒愧此生。那言离合际，更触壮心惊。《豫章》宋代·邓林—郡名犹是汉流传，宇宙江山复几年。画阁倚空家十万，红妆斗夜妓三千。层城歌舞秋风牙，故国兴亡夕照边。近岁浔阳成重镇，镇南乌幕锁苍烟。《挽同年胡司门》宋代·危稹—期集盟惟旧，交随契更深。雨声春共酌，灯影夜同吟。接武主尧蓼，招魂遽楚音。尤怜哭君日，来纳惜时金。《宝林寺六景 其二 初有潭》明代·释性晓—何年潭水翳林间，今有清光见此山。一任风来波不起，潭心可似老僧闲。《次韵答俞原举五首 其三》明代·董纪—秀州东郭残年里，曾得春风送客舟。别去几何情契阔，诗来如此意绸缪。光阴日薄皆虚度，故旧星稀半不留。江上酒船重有约，残山剩水尚堪游。《忆攒宫》宋代·赵友直—山河绕故封，常照旧时月。独有会稽陵，萧然成狐窟。《惝恍》近代·胡雪抱—惝恍复惝恍，乃卧金井隅。精灵复精灵，乃梦玉婵姝。扬芬散彩绮，节步鸣瑶瑜。前身不可测，疑产紫清都。随风化芳露，点滴滋兰苏。因缘结为人，雪腻涵红酥。常赎易护谴，永好忽投余。梦兮妙天幸，醒矣恨虚无。虚无无复虚，虚无独梦乎。《采莲曲四首 其二》明代·李云龙—柳塘风起荻花飘，竹坞烟消江水遥。閒过隔船探女伴，飞上木兰桡。《终南进士行为刘主事廷美赋》明代·刘溥—长空糊云夜风起，不分成群跳狂鬼。倒提三尺黄河冰，血洒莲花舞秋水。飞萤负火明月羞，栎窠影黑啼鸺鹠。绿袍乌帽逞行事，磔脑刳肠天亦愁。中有巨妖诛未得，盍驾飙轮驱霹雳。如何袖手便忘机，回首东方又生白。《阳春曲十首》明代·陆深—綵幡花胜参差动，竹马泥牛次第排。要看芒神新结束，短裙高履踏翻街。《柱笏轩》宋代·周操—未偶凶渠那便击，已逢昭代不须还。子猷老去身无用，拄颊朝来稳看山。《为彭蠡湖》宋代·黄杞—客子扁舟故里还，烟收雨霁出芦湾。浮天浴日重湖水，镇浪回风四望山。远树离离飞鸟外，征帆点点断云间。渔翁活计一篷底，爱汝白鸥相似闲。《寄题神山县玉兔寺》宋代·康孝基—国朝梵刹多新额，玉兔名存四百年。曾为皇唐黎瑞应，得于炎宋保流传。荆山温润尝凝化，月窟精神主缺圆。寺记废兴书异事，丰碑采摭画雕镌。《秋词》宋代·陆游—蓐收功成将整驾，万顷黄云收晚稼。公私逋负一洗空，怀抱喜看儿娅?。从来婚聘不出乡，长自东家适西舍。年丰人乐我作诗，朝耕夜织谁能画？《迭韵再答伯夔》近代·陈三立—看截堆盘酒泻盆，万花围客啸歌存。荒区移植开三径，冷月携魂并一痕。夜气自肥虫语静，烟光初漏鹊栖尊。何当蹑屦从诸老，世外餐英卧石根。《题宝积寺八咏 其六 翠微亭》明代·谢晋—石径穿云去，山亭傍路安。坐来清润积，吟袂欲生寒。《山中得黄与东书却寄 其一》明代·霍尚守—春入千峰紫翠平，王阳何事恋江城。飞觞曲涧谁同醉，夜雨相思白发生。《酬郭简州寄柑子》唐代·薛涛—霜规不让黄金色，圆质仍含御史香。《颍州始居》宋代·刘攽—伐树圣不忧，夺鬲贤不羞。士生志四海，外物非预谋。乘流既孤逝，择荫方暂休。俱非田园归，而愧乡党投。卜室远人境，开门面良畴。车马寂不喧，水火仍易求。主人邦之良，高义逾九秋。倾盖仍旧交，食薇亦愿留。如何干旄诗，千载令更酬。《过吴判官村居》明代·李元昭—残虹明远浦，片雨洗平畴。户敞从云度，阶空任水流。醉因花影劝，欢为鸟声留。日暮浑忘返，高眠傍斗牛。《前哀哉行》宋代·俞德邻—妾家浙水东，一门十朱轮。男多止一女，钟爱归妾身。七岁诵经史，十岁学补纫。十五事机杼，二十供藻蘋。不忍嫁张掖，爱我归宁频。去年边事起，处处惊为燐。尽室遁空谷，雷雨弥半旬。狐兔伴我食，虎狼为我邻。群盗政猖獗，白昼昏埃尘。惊忧转成疾，抱痛不敢呻。传闻官军至，草木生欢欣。岂料反纵暴，舞戈猎生人。仓皇不得避，驱斥行海滨。避寇寇幸免，依人人不仁。哀哉有如此，妾生何不辰。《绝句六十四首》宋代·张伯端—竹破须将竹补苴，覆雏当用子为之。万般非类徒劳力，争似真铅合圣机。《秋夜客中作》近代·吴未淳—客馆无人夜，清幽见月光。捲帘山历历，倚槛水茫茫。雨露何曾得，风霜向饱尝。平生孤影在，随尔送炎凉。《春日与斗全、希田游晋祠》当代·熊盛元—悬瓮山下泉，而今已枯竭。永锡难老语，缘何成虚说？邑姜神憔悴，宫女泪凝血。共嗟诚信泯，举世尚巧舌。纵教叔虞起九原，难期成王封桐叶。伫倚鱼沼飞梁前，森森古木含苍烟。谁谓三晋风流尽，诗脉还凭中镇延。携得二三子，晋祠吊先贤。城中春犹瘦，此间桃花妍。恰似盈盈二八女，含笑起舞伴华颠。我心本恬静，忽如野马骋。长吟复狂歌，恍临天台境。遥望峨峨太行山，飘然直欲凌绝顶。名场炙手热，云端菏裳冷。钟罄声悠悠，浑忘醉耶醒。同侪莫漫笑我狂，不狂何来傲世章？人间已无清净土，笔底清泉自汤汤。安得与君长栖朝阳洞，梧桐树下鼓瑟弹琴招凤凰！《晚步》宋代·陈棠—晚步沙头倚小晴，南山正与暮云横。栖鸦啼处野烟合，飞鸟去边孤月生。树暗风微花气度，溪深雨涨水痕平。夜阑衣湿迷归路，仿佛前村灯火明。《游嵩山峻极中院作》宋代·王寀—烂红一点出浮沤，夜坐嵩峰顶上头。笑对僧窗谈祖德，当年七十四回游。《读程氏遗书偶书所见用戒子弟》明代·王佐（汝学）—一醉宁知百丑彰，当时意气自洋洋。朝来酒醒回看醉，恨不人前把面藏。《岁晚感事》宋代·宋庠—荣路冥烦客，单车寂寞州。野氛连市涨，寒水夹城流。塞上真亡马，江边独信鸥。不知芳岁晚，霜雪上人头。《次韵曾侯见寄》宋代·释德洪—客食石门寺，而今仅两年。衰迟嗟我老，邂逅识君贤。圣域人称亚，儒林秀誉先。未揎攀桂手，已许买山钱。垄麦秋期近，庭槐昼影圆。方思归去日，忽得寄来篇。意合蒙推奖，情亲出爱怜。格幽凌雪劲，词锦照人鲜。把玩欣无厌，行吟却怅然。句追工部袂，气拍翰林肩。世已惊殊异，名宜改半千。永怀风露重，绕遍旧池莲。《孟尝君墓》明代·陈琏—薛城城南秋草绿，飒飒悲风撼林木。荒凉古冢临道隅，踯躅哀歌起樵牧。忆昔田文当国时，好贤下士思有为。西行几乎遭虎口，赖有狐裘献幸姬。东归不复图忠义，一旦忘齐遽归魏。可怜身死骨未寒，诸子纷争覆宗祀。当时门下客三千，锦衣珠履犹神仙。鸡鸣狗盗众誇诩，争似冯生魏子贤。凄凉旧事逾千载，冢内珍藏竟何在。我来吊古谩登临，追悼英风发长慨。《宿曾江口示侄孙湘二首（湘，字北渚，老成之子）》唐代·韩愈—云昏水奔流，天水漭相围。三江灭无口，其谁识涯圻。《送观复机宜荣侍南游二首》宋代·苏泂—命拙仍多故，君来每慰情，艰虞还俭岁，文字久寒盟。又作家山别，宽为数月程。闲门闭萧瑟，病眼向谁明。《樱花九首，作于箱根观鹿庄 其九》当代·陈永正—夕佳亭畔驻游车，莺宿梅边品抹茶。垂老未甘才思尽，犹将绮语付狂花。《高枕远江声》清代·姚鼐—野客江连阁，孤眠月浸帘。暗空吹浪急，静夜觉声添。巨响真春枕，微风与度檐。梦中惊蝶栩，人外舞蛟潜。断续随宵柝，依稀杂漏签。雷奔殷大壑，露冷警单缣。秋到夔州峡，寒侵杜老檐。高吟仍拥被，悲壮怒涛兼。《过云居院玄福上人旧居》唐代·皮日休—重到云居独悄然，隔窗窥影尚疑禅。不逢野老来听法，《孤雁》宋代·严粲—一雁度岑寂，流空音响哀。云沙天地阔，霜雪羽毛摧。力小知机早，心危见影猜。芦洲迷处所，飞绕正徘徊。《读晦翁诗有感辄次其韵》明代·倪岳—望望逋仙梅，眷眷陶令菊。空怀杞人忧，宁论贾生哭。寸心能几何，百事日相触。遁迹岂不嘉，腼颜良自辱。君恩浩难酬，身计老始足。青云谢荣途，白驹赋空谷。乾坤遂容与，轩冕脱羁束。乃知江汉远，亦有冥鸿独。洗垢从索瘢，疑璞任嗤玉。长歌归去辞，詹尹何劳卜。《寿张观察 其一》明代·屈大均—公来南越重，忠孝将门高。奕叶山河固，连枝节钺劳。逢迎过锦里，剪拂及珠毛。公宴多风雅，纵横奋彩毫。《和陈白沙二首 其二》明代·罗伦—君年四十八，我年四十五。百年几会面，念此长恨苦。金台首相见，各委霞外许。拥怀素心人，动辄屈指数。贲然三子来，欢声撼茅宇。泷滨是曹溪，他雨对床语。《雪噔》宋代·叶茵—不记门前路，门前一尺深。梅花如有语，参透老逋心。《柳梢青 次韵芳上巳日玉尺山亭词韵》清代·郑元昭—东风搓缕，柳阴墙角，谁家深院。泛斝清游，湔裙芳序，池塘青遍。年年挈伴春嬉，爱雨后、山光蘸面。燕子来时，荠花绿畅，桃花红倦。《成帝》宋代·张耒—百华衣上渍馀香，夜照犹烦蚌有光。解道温柔胜武帝，不知壮发似元皇。《题龙祠米元晖词后》宋代·刘宰—醉笔淋漓纪胜寻，重来尚想百年心。浪将一字殊先后，谁识朱弦太古音。《过陕州》清代·蒋蘅—砥柱遥瞻峰绝奇，抗怀千古更谁知。二公分陕王风远，六国图秦霸业衰。竹影草堂传魏野，墨痕池水爱张芝。劳劳马首空徵逐，日暮停车有所思。《代乐府三首 其一 楚妃叹》南北朝·萧纲—幽闺情脉脉，漏长宵寂寂。草萤飞夜户，丝虫绕秋壁。薄笑夫为欣，微欢还成戚。金簪鬓下垂，玉箸衣前滴。《定海四首》宋代·陈造—齿发今如此，东来料一寒。爱民平日事，宰县昔人难。稍得官租办，聊容坐席安。渠侬趋负挽，疑未厌儿宽。《水调歌头（寿留守刘枢密）》宋代·黄格—富贵不难致，名节几人全。渡江龙化，于今，五十有三年。历数朝堂诸老，谁似武夷仙伯，操行老弥坚。吾道适中否，一柱独擎天。《次韵宋尚书山居十五咏·灿柯台》宋代·方岳—玉行敲断欲生尘，翻手那知局面新。到了不妨饶一着，旁观自有识机人。《寄晁恭道郑德成二漕》宋代·吕本中—二年住闽中，不识建溪茶。处处得残杯，顾未惬齿牙。饥肠拥滞气，病眼增昏花。故人持节来，怜我病有加。会当饷绝品，不但分新芽。苍壁月堕晓，宝胯金披沙。一洗肝肺净，兀坐如还家。阴雨又不解，天气复未佳。持诗寄两公，请为交旧时。便续北苑谱，即日定等差。《颂古十三首》宋代·释德光—亩之地，三蛇九鼠。子细看来，是何面胔。《和王觉民梅花诗》宋代·王之道—梅花似是东君客，漏洩春风犯寒坼。冰肌玉骨照双泉，应为孤根借泉脉。先生狂得次公醒，诗思蔼蔼飘晴云。为怜老拙有旧分，俾预胜赏沾清芬。我时被酒酒实透，香扑鼻端曾一嗅。别来飞雪往未能，想见精神愈高瘦。西湖处士真诗仙，东坡老人所推先。岂知此花自奇绝，神助妙语相争妍。浪言投李报琼玖，牛后何如作鸡口。我今无物报投琼，木李虽轻聊藉手。先生标致良可人，此诗不减花娉婷。相当欹枕初得句，夜兴冠坐如惊霆。愿君追作淮夷雅，换取公卿重文价。嗟予衰矣不复论，但欲高门容驷马。《过洞庭二首》宋代·孔武仲—朝来四境宿云披，渐放扁舟入渺瀰。漠漠衣襟凌水雾，悠悠帘幕挂天丝。波平自喜看书稳，风软翻愁出险迟。今夜君山兴不浅，登临应及月明时。《汤泉新荷》清代·弘历—别浦田田才见叶，温池灼灼已开荷。寒暄谁令殊所托，迟速因之异几多。破晓携来承瑞露，停风对去展晴波。沸汤无碍清凉性，试看心莲演梵那。《破阵子 寄内》近代·顾随—飘荡满林黄叶，凄凉镇日空斋。十月霜风吹正紧，一寸眉心展不开。寒衣谁与裁。卖赋无聊事业。衔杯潦倒情怀。早想云中传雁信，直到而今尚自猜。雁儿来不来。《秋游荔波水上森林得句》当代·周燕婷—欲探龙宫秘，秋风结伴行。树从波上出，凉向袖边生。远壑笼烟紫，高崖落照明。诗成谁与和？啼鸟两三声。《久客》宋代·晁说之—客子能久惯，将何号有生。墨池能入用，纸被喜无声。新月生缑岭，凄风过渭城。忽如无所叹，却似太忘情。《夜坐》清代·王岱—虫语惊寒梦，飒然山夜深。遥镫隔溪隐，残月过庭阴。野哭多新感，林秋识旧音。年来风物异，不但客伤心。《[中吕]喜春来》近代·吴未淳—当年文采风流士。今日衰颜满鬓丝。曾将彩笔写幽思。耄耋时。回首尽皆痴。《满江红 赞圆庵付居士》元代·李道纯—这个ｏ儿，自历劫以来无象。况端端正正，亭亭当当。细入微尘无影迹，大周天界难安放。更通天彻地任纵横，无遮障。没根宗，没形状。烁烁明，团团亮。只这个便是，本来模样。放出直超无色界，收来隐在光明藏。待顶门、裂破现圆通，金色相。《戏马台诗 其一》明代·陈衡—楚项英雄不在支，筑台耽戏玩乌骓。八千子弟誇豪霸，百二河山笑转麾。何事作疑疏亚父，自甘倚帐哭虞姬。空留故址谁登览，往事萧条竟莫追。《送人明经及第东归》唐代·黄滔—十问九通离义床，今时登第信非常。亦从南院看新榜，《山房春事》明代·王应华—春深春事懒，春暖换春衣。三径词人过，名园春色归。风生花暗落，雨后果初肥。只恐红尘到，呼童日掩扉。《问寂园老人疾》当代·陈永正—苍莽岭云在，飞腾千里俱。风高唐以上，骥老海之隅。若许随鱼尾，终期得蚌珠。南郊晴好日，杖起饮茶无。《逍遥》近代·萧劳—逍遥与寂寞，品来滋味长。独坐共谁语，读画且面墙。覆窗树有荫，闻歌鸟无腔。凭阑连云暗，开帘过雨凉。一楼闲居处，风月辄相将。忽然思千里，魂梦驰江乡。江乡易往返，依旧眠胡床。不自惭懒惰，翻笑他人忙。偶发清游兴，出步草荒荒。西苑荷渐败，东篱菊未黄。预沽桑落酒，一醉待重阳。《游清潭吕资益蟠谷十绝 其七 漱玉》宋代·刘过—帝所森严寂不喧，九关虎豹守天门。何人奏事含风殿，日晏鸣珂下紫垣。《偈十九首 其八》宋代·释守卓—飞金乌，走玉兔，刹那之间成新故。一阳复处透全身，露柱开花还峭措。炒茅栗，煮山芋，衲僧活计随时做。胡家曲拍自分明，晷运推移何处去。堪嗟茫茫尘世人，几个暂行休歇路。今年不见去年人，多少今人成古墓。张三李四醉昏昏，笑杀甘露拄杖子。《渔家傲（秋月）》宋代·黄裳—人在月中霄汉远。仙槎乘得秋风便。寒信已归砧上练。衣未翦。疏窗空引相思怨。须信婵娟尤有恋。轻飞叶上清光转。寒菊枝头笼婉变。人初宴。新妆更学铅华浅。《判误书纸背》唐代·裴谞—这畔似那畔，那畔似这畔。《兵部听事前枯柏》元代·赵孟頫—庭前枯柏生意尽，枝叶乾焦根本病。黄风白日吹沙尘，鼓动哀音乱人听。嗟哉尔有岁寒姿，受命於地独也正。雨露虽濡心自苦，凤鸟不来谁与盛。岂无松槚在山阿，只有蓬蒿没人胫。我生愧乏梁栋才，浪逐时贤缪从政。清晨骑马到官舍，长日苦饥食还并。簿书幸简不得休，坐对枯槎引孤兴。人生何为贵适意，树木托根防失性。几时归去卧云林，万壑松风韵笙磬。《端午帖子·皇帝合六首》宋代·欧阳修—彩索盘中结，杨梅棕里红。宫闱九重乐，风俗万方同。《十人书经》宋代·释居简—葛藤本子燎无馀，正好忘筌复纵鱼。便是太平无事日，如何又倩十人书。《重午四咏守宫艾虎百索辟兵符 其一》元代·张羽—玉杵捣香酥，试入来红髓。底用苦关防，妾身清似水。《挽张给事母》明代·罗亨信—繄惟张氏母，淑行畴能同。夙抱贞静德，作配归名宗。相夫敬而顺，睦族和以雍。礿祀与蒸尝，蘋藻尤洁丰。积庆生令子，玉树双玲珑。断机示慈训，和胆资专攻。昆仲业益励，同攀丹桂丛。各典大邑教，桃李蕃春风。惟长膺荐剡，给事近九重。献纳懋厥绩，简注在宸衷。蒙恩赐锦敕，母实承褒封。光耀被壶帷，仪范何尊崇。政兹享禄养，百岁期令终。云胡振琼佩，奄违尘世踪。讣音来京华，走吊皆名公。临风发哀些，我亦为悲悰。《汪精卫》近代·萧梦霞—方期合力济时艰，河内一行竟不还。但使输诚从介石，胜行遗嘱报中山。百年社稷归孤注，一代才华误大奸。何若引刀成快事，侠光长照国门间。《西江月（红梅）》宋代·王安石—梅好惟嫌淡伫，天教薄与胭脂。真妃初出华清池。酒入琼姬半醉。《简徐登道人》宋代·张方平—闻说频来帝里游，药炉何日得同流。劝君只就红尘里，拨转河车万事休。《调张籍》唐代·韩愈—李杜文章在，光焰万丈长。不知群儿愚，那用故谤伤。蚍蜉撼大树，可笑不自量！伊我生其后，举颈遥相望。夜梦多见之，昼思反微茫。徒观斧凿痕，不瞩治水航。想当施手时，巨刃磨天扬。垠崖划崩豁，乾坤摆雷硠。唯此两夫子，家居率荒凉。帝欲长吟哦，故遣起且僵。翦翎送笼中，使看百鸟翔。平生千万篇，金薤垂琳琅。仙官敕六丁，雷电下取将。流落人间者，太山一毫芒。我愿生两翅，捕逐出八荒。精诚忽交通，百怪入我肠。刺手拔鲸牙，举瓢酌天浆。腾身跨汗漫，不著织女襄。顾语地上友，经营无太忙。乞君飞霞佩，与我高颉颃。《征妇词》明代·汪广洋—夫当戍关塞，妾重事姑嫜。见月惊离别，裁衣欲寄将。泪先金剪落，心逐茧丝长。想得仓庚语，归时日载阳。《论俗十二首》宋代·刘子翚—扇马严内仗，貂珰侍宸阍。哀哉里闾间。刀阉逮鸡豚。放麑识忠荩，毋卵著格言。矧利肥甘躯，绝其孳息源。难销爱欲心，物物天性存。逆情气必戾，顺化生乃蕃。谁开口腹谋，无乃伤仁恩。《偈颂七十八首》宋代·释正觉—只解恁麽去，沙禽夜宿沧洲树。不解恁麽来，石笋穿开古路苔。莫道鲲鲸无羽翼，今日亲从鸟道回。《龙德故宫怀古八首 其四》元代·郝经—复国诛雠事岂难，背城借一据河山。汴梁更不回头望，直送汪黄到浙间。《浑沦庵庆成》宋代·张继先—高斋忽已庆成功，赤石苍崖入眼中。贞节由来拘世业，稚川随处是家风。红金櫃隐书尤秘，碧玉壶清酒不空。昆阆归期应可展，我来时欲笑歌同。《同黄靖州闲步》宋代·韩淲—秋净晴原日，因行过屋东。归来三载后，犹得五人同。问讯荒园外，周游并舍中。留连一杯酒，还我旧家风。《题李惟寅山房三十八咏 其三 阳春台》明代·胡应麟—高堂挥彩笔，字字濯云霞。锦帐三千女，齐歌玉树花。《再次韵》宋代·陈造—解橐临风得好怀，只令公等费诗才。行装并喜鸱夷满，春意如烦羯鼓催。饭白重供飞雪鱠，眼青还对照溪梅。滞留不恶归仍好，笑杀山阴兴尽回。《太常引》近代·夏承焘—画中江路与湖堤。前度手同携。说了几篇诗。指镜里星星鬓丝。筑成台榭，种成梅柳，相送百花时。酌我十分卮。笑槛外夭桃数枝。《次韵重阳即景》清代·章甫—胜会烂重阳，金铺满地黄。鹤林花女寺，雁阵水云乡。韵事题糕壮，风流落帽狂。茱萸都插遍，雅爱酒杯香。《闭门》清代·黄节—闭门聊就熨炉温，朝报看馀一一燔。不雪冬旸知有厉，未灯楼望及初昏。意摧百感将横决，天压重寒似乱原。愁把老妻函卒读，破家谁为讼贫冤。《杨柳枝 其二 有赠》清代·严既澄—掩抑春心不自骄。故留青眼看儿曹。为谁玉立当风惯，笑与群芳较舞腰。《冬日杂兴 其二》近代·俞长源—出门冲寒风，萧索无颜色。何如坐明轩，几案安朱墨。校书曷厌勤，插架有佳刻。落叶纷披来，佳趣钩乙得。亦犹作包抄，期必尽擒贼。亦如猎围场，步步逼貆特。何恤指手僵，何碍砚冰合。能耐寒窗寒，百学由兹殖。《归田自述 其二》清代·刘秉璋—望见蓬庐喜欲颠，弟兄慰问笑喧阗。豪赀富拥书千卷，醉态狂歌诗一篇。清白差堪贻子姓，烧丹何必学神仙。兴来沽酒招朋好，斫脍烹雌足俸钱。《绝句二首》宋代·刘克庄—枝上好花无十日，松梢老叶有千年。静中勘破人间世，醒者常愚醉者贤。《题石上巩下石}》宋代·黄希—谁赋阿房未霁虹，只夸复道峭凌空。那知海石驱来处，都在岩花晏坐中。鲸背远冲千嶂雨，鳌头高占一天风。漫郎更有中兴颂，倩把苍崖仔细砻。《次韵道卿县楼观雨之集》宋代·周紫芝—楼下江声杂雨声，断云初掩断霞明。吹残恶热凉生面，泻作奔流绿绕城。扰扰惊禽栖不定，娟娟缺月坐来生。遥知举白酬丰岁，醉里凭栏句又成。《自河西归山二首》唐代·司空图—一水悠悠一叶危，往来长恨阻归期。《六月频雨 其二》宋代·林希逸—春雨伤多众虑深，那知六月似梅霖。天公事事俱难准，扫尽閒愁信意吟。《落花五十首 其十八》明代·沈周—花欲延春奈子规，声声催到绿阴时。迟来杜牧惟逢叶，深信秋娘空折枝。悲溅泪边何忽忽，闷低头处共垂垂。淹留墙脚䔍黄甚，蝶已无情蚁有私。《浮生杂咏八十首 其六十三》近代·施蛰存—诚信未孚难组稿，山川间阻罕同声。幸有工场旧文侣，狐鸣篝火亦成军。《长思仙》元代·侯善渊—聚玄霜。浸琼浆。二物调和火里藏。烹煎满鼎香。味非常。色精光。咽罢还纯透体凉。醺醺现玉皇。《效阮公诗十五首 其五》南北朝·江淹—阴阳不可知，鬼神惟杳冥。暂试武帝貌，一见李后灵。同情沦异物，有体入无形。贤圣共草昧，仁智焉足明。变化未有极，恍惚谁能精。《皇后阁端午贴子词五首 其五》宋代·真德秀—才过端辰又诞辰，天家风物镇长新。六宫竞献长生缕，一缕应期一万春。《南昌感旧》明代·邵宝—舟行何处不通津，六载章江忆旧巡。南浦但知乘传客，西山独识倚楼人。坛松月静斋居夜，庭草风和燕坐春。还向东亭问丛竹，别来烟露几回新。《读吴怡诗卷二首》宋代·张耒—疏梅半落雪中香，想子孤吟对酒缸。野水荒山半猿鸟，跨驴谁问贾长江。《伊犁纪事诗四十三首 其九》清代·洪亮吉—鹁鸪啼处却东风，宛与江南气候同。杏子乍青桑椹紫，家家树上有黄童。《发湖州二首》宋代·罗公升—秋色频於客鬓加，归期犹自叹无涯。行缠剩欠江湖债，未著袈裟已出家。《看笋和潘养大韵》宋代·陈傅良—儿童才丱角，兵卫忽森戟。十日不汝见，寻丈出咫尺。隐几观物化，轩奋恣所极。褰裳欲从之，世事有绳墨。《独醉》宋代·陆游—老伴死欲尽，少年谁肯亲？自怜真长物，何啻是陈人！江市鱼初上，村场酒亦醇。颓然北窗下，不觉堕纱巾。《除夕啸麓以山游诗急足索和次均率答 其一》近代·黄浚—几阁文移贷寸閒，便从腊尾约幽攀。山沉雪浪千皴里，诗在烟痕一抹间。拾级喜闻寒豹吠，寻题生笑秃毫孱。游神火马何穷事，说与髡枝总厚颜。《筹笔驿》近代·刘咸荥—筹笔驿前风雨秋，天惊石破鬼神愁。千载精神一枝笔，先生妙机谁与谋。想见当时争汉土，笔锋破处天无主。大星未坠五丈原，光芒尽向毫端吐。运筹帷幄胜良平，孟德英雄非项羽。有时掷笔墨花飞，散作王师如时雨。山川万里掌握中，笔到神奇空朽腐。吁嗟乎，三足鼎兮今非故，犹想先生神远举。读书万卷不著书，笔力千钧延坠绪。曹氏父子能文章，对此亦应颜色沮。《高凉杂诗八首 其四 麻桥遇雨》明代·郑学醇—远道逢新雨，云阴送晚雷。水田春事急，野渡暮潮回。丛竹藏鸡犬，茅檐间柳梅。前期犹未定，客思正悠哉。《有所思》明代·徐熥—徙倚向花丛，罗衣湿清露。乌鹊隐茂林，寒蝉抱高树。焚香理素琴，聊以抒心愫。美人期不来，中宵泪如注。月色满花阴，花阴空伫立。何以赠所驩，悲歌聊当泣。啾啾阶蛩吟，喔喔邻鸡急。幽会杳无期，空令长太息。《句》唐代·道彦—风起竹间萤影乱，月明江上笛声多。夜静槛前调绿绮，日高窗下戴乌纱。渔艇远飘沧海上，草堂深锁白云间。柴门半掩潮光里，野径斜分草色中。《江宁夹口三首》宋代·王安石—落帆江口月黄昏，小店无灯欲闭门。侧出岸沙枫半死，系船应有去年痕。《山阁夜坐》元代·徐贲—山阁岩岩俯下方，望来暝色向苍茫。冈峦暗失高低势，星斗平垂远近光。栖鸟鸣鸡经火乱，疏松修竹引流长。相期白日重登此，要及春时览众芳。《中左山右寻}春祀二首》宋代·刘克庄—归鞍常苦夕阳催，小憩聊分饮胙杯。万一得年如小父，尚堪十度扫松来。《题竹 其三》明代·杨荣—凉云晴压绿枝低，涧底珊瑚长欲齐。爱对繁阴清似洗，几回扫径独留题。《休洗红》明代·余继登—休洗红，洗红红不鲜。休弃妾，弃妾妾堪怜。妾命薄如水，嫁得游侠子。游子夜夜游不归，贱妾独上流黄机。织成袨服与郎着，殷勤愿得郎心乐，郎心不乐妾安托。《自慧聚寺北行历化阳朝阳观音诸洞晚上极乐峰作》清代·洪亮吉—峰形南北殊凹凸，入地上天皆一日。潜行五里不见天，蜡炬光远空浮烟。莓苔森森绿疑梦，蝙蝠手扪皆不动。一风冲出微带腥，足底万窍声俱鸣。好奇径欲穷颠末，行僮失声炬将灭。四人急转我后来，风黑恍有千人追。是时屈指当交酉，出洞见天天尚昼。饮泉百盏神始清，坐调鼻息方远行。树巅斜行途转窄，鸦点扑人如雨黑。东行一洞势较低，一洞复出清泉西。斜阳沈沈岭头落，客意极疲龛极乐。下方已黑天顶青，侧帽恐碍当头星。《送萧户曹出守宁国 其一》明代·区大相—文章小陆更高名，五马聊为剖竹行。钟阜地形江阁近，宛陵溪色郡斋清。谢公自有青山兴，楚客元多白雪声。经术久知能缘饰，况携佳句似宣城。《和李曼长官约游郊园》宋代·冯山—郊园闻葺旧亭台，晓访冰须冻结腮。野景豁从江上见，云扃深向雾中开。早知閒处登临好，何恨忙时取次来。梦草新诗酬不得，谢家兄弟尽清才。《归》明代·范景文—素衣生怕染京尘，乞得江湖老此身。无用将从樗栎伍，有家愿与鹭鸥邻。陶潜避世非为菊，张翰思吴岂在莼。夜月几回劳北望，关心国事涕沾巾。《自山中归至登封遂讽高宰令取峻极中院厨前石》宋代·李廌—吴砧已碎乐生论，京江昔沈瘗鹤铭。半裁紫阳立砆石，考击化度求金籯。乃知金石有厄会，名碑旧叠长安城。顷年醴泉有贤令，政誉蔼蔼多流馨。为怜文星足人杰，昔皆祔葬陪昭陵。坏垣粪壤得颜碣，榛丘棘坂求魏徵。史讹遂正冲远字，石阙再树六骏形。板图列籍示过客，龟趺螭首罗齐廷。後来谬令类俗子，辄去其籍人皆惩。昔到般舟访遗迹，季海寺记今雕零。晓闻晨钟呼僧粥，石声嘹亮穿云清。往观乃是唐短碣，大穷索缚乘前楹。字形峥嵘笔萧散，远过名殿诸题经。劝僧拂拭置高壁，安知野僧不我听。十年再游尚如昔，击拊刻划将俱平。急归入城讽县令，立使舁至无久停，此碑复立非我力，奇物久废天须兴。《浪淘沙 其二》近代·卢前—赤手斩长鲸。岂愧延平。英雄传里竟无名。怅望东南天半壁，已负平生。内渡只吞声。天地无情。麻鞋独自谒明陵。未信全输成定局，何计亏盈。《柯山七星岩》近代·溥儒—帆挂樟桥烟树清，岩边时见片云行。竹林涧水潇潇雨，犹似中郎笛里声。《游山》唐代·鲍溶—白道行深云，云高路弥细。时时天上客，遗路人间世。《题大姊遗照四首 其四》清代·张多益—红羊浩劫肆虔刘，黄鸟兴歌我拙谋。八口随同千里窜，一身恒抱两家愁。燃须李绩虚吾愿，蔽体林宗望孰赒。恩惠难凭诗写出，遗容一睹咽吟喉。《过太古巢呈迂谷先生 》清代·陈筱亭—春来一路素馨斜，云树中开处士家。拓圃近山蔬带露，束篱为架豆争花。春江水满凫频浴，僻地人稀犬不哗。最羡先生无俗事，苦吟薄醉是生涯。《虎号南山》宋代·黄庭坚—一章虎号南山，北风雨雪。百夫莫为，其下流血。相彼暴政，几何不虎。父子相戒，是将食汝。二章伊彼大吏，易我鳏寡。矧彼小吏，取桎梏以舞。念昔先民，求民之瘼。今其病之，言置於壑。三章出民于水，惟夏伯禹。今俾我民，昏垫平土。岂弟君子，伊我父母。不念赤子，今我何怙。呜呼旻天，如此罪何苦。《又示从子澶》宋代·楼钥—壮县人歌第一奇，过庭为有宁馨儿。亲旁色养宜加谨，户外分豪勿预知。寓意杯觞须自节，读书松竹有余师。它时刮目相期待，连桂家风望一夔。《遣闷 其三》明代·梁宪—曾向花前几度逢，可堪憔悴对芙蓉。虽然销断阳台梦，不禁霜天子夜钟。《物外杂题》宋代·陆游—高城今旷野，比屋昔朱门。道上传呼过，遥遥几世孙？《鹧鸪天 赠石风堂独脚抱剑仙潘兄乐乐》当代·熊东遨—潇洒真如白鹭闲，烟汀翘足对遥山。惯看雨骤珠跳线，何惧云翻墨滚团。天欲暮，自驱寒，高梧有凤不相攀。兴来飞舞如椽笔，勾画鱼龙碧浪间。《春日田园杂兴二首 其一》宋代·何鸣凤—东风转瞩又东皋，久赋将芜力未薅。古木阴深巢燕弱，荒陂水浅怒蛙豪。儿痴方拟半栽秫，身隐尚嫌全种桃。何许蕨薇君欲采，饥眠堪羡华山高。《舟行》宋代·释文珦—小艇悠扬只信风，岸边霜叶似花红。不同雪夜雪安道，侬自看山到剡中。《闻正辅表兄将至，以诗迎之》宋代·苏轼—生逢尧舜仁，得作岭海游。虽怀跫然喜，岂免跕堕忧。暮雨侵重膇，晓烟腾郁攸。朝盘见蜜唧，夜枕闻鸺鹠。几欲烹郁屈，固尝馔钩辀。舌音渐獠变，面汗尝骍羞。赖我存黄庭，有时仍丹丘。目听不任耳，踵息殆废喉。稍欣素月夜，遂度黄茅秋。我兄清庙器，持节瘴海头。萧然三家步，横此万斛舟。人言得汉吏，天遣活楚囚。惠然再过我，乐哉十日留。但恨参语贤，忽潜九原幽。万里倘同归，两鳏当对耰。强歌非真达，何必师庄周。《到慈湖九江有感 其一》宋代·彭汝砺—昔赴长沙幕，初经彭蠡湖。所天正强健，此地稍踟蹰。杖屦今何在，溪山祇自如。白头双血泪，一夜落深蒲。《为沈竹窗题竹梅二图 其一》元代·凌云翰—生纸何人写墨君，翠痕馀处白纷纷。翻疑手把孤鸾尾，扫出南山一段云。《过前冈见毁松有感》宋代·赵善括—当年种植到于今，用力虽劳用意深。巨荫已容车马过，盘根宁畏雪霜侵。两行冠剑大夫职，十万旌旗勇士林。烈日流金路无尽，此时方识古人心。《烂柯山》宋代·汪忱—山作危梁千尺横，一天金泛月波清。幽禽不复惊棋响，深谷犹能答斧声。塔坏尚余鸿雁意，井荒谁放辘轳鸣。试将比较天台景，只欠璁珑琪树英。《怀王龟龄》宋代·姜大吕—左原消息杳无闻，令我愁怀似乱云。多病废诗兼废酒，青春孤我亦孤君。要同学问文章乐，无奈东西南北分。况是一檐残雨后，落花飞絮两纷纷。《游庐山山阳七咏其六三峡石桥》宋代·苏辙—三峡波涛饱泝沿，过桥雷电记当年。江声仿佛瞿唐口，石角参差灩澦前。应有夜猿啼古木，已将秋叶作归船。老僧未省游巴蜀，松下相逢问信然。《美之席上限韵送别二首 其一》明代·边贡—恻恻重恻恻，当歌忽成默。客车驾双轮，欲挽不可得。华灯粲宵焰，殷勤照行色。月转庭榭光，风起檐树黑。谁能理朱丝，为鼓长相忆。《末秋到家》唐代·潘图—归来无所利，骨肉亦不喜。黄犬却有情，当门卧摇尾。《送张道士》唐代·韩愈—大匠无弃材，寻尺各有施。况当营都邑，杞梓用不疑。《述闻 其一》清代·黄遵宪—太阿倒授又移权，便到玄黄血战年。狂喝枭卢天一笑，怒诃狗脚帝三拳。垂虹上贯重轮日，泻海横分九点烟。毕竟图王图作贼，无端殿下比雷癫。《题倪元镇云林图》元代·姚文奂—昔从云林游，灵光散霞外。回薄万古情，逍遥五□态。临流以濯缨，息阴为解带。浩歌激清商，参参动天籁。《巫山十二峰》宋代·阳枋—心与巫山异境融，危岑天际骇奇峰。苍茫草木晴云外，有似乘鸾跨鹤踪。《偈颂一百二十三首》宋代·释普度—落叶辞柯满竹扉。道道，何处寻。今即古，古即今。曹溪波浪如相似，无限平人被陆沈。《挽李太监二首 其二》宋代·周密—抠衣犹欠日熙堂，仅拜仪刑振鹭行。洛社旧人无狄监，贞元朝士失刘郎。新丘已隔三秋月，老圃空惊一夜霜。肠断素车三百两，箫笳不数汉南阳。《纪异 其二》明代·冯溥—贫者束缚去，富室或歌薤。逆旅亲戚绝，惨被蝇蚋嘬。皇仁真浩荡，发帑赈颓坏。无主敕官瘗，丁宁勤告诫。小人复贪利，木石十倍卖。至今露处多，入室如畏虿。席亦不易得，妇子衣裳絓。街头灯火繁，团聚浑结砦。凄凉逢阴雨，郑图非所画。灾祥昧其原，夫子不语怪。俗讹鳌极翻，吾将具十犗。《镇海楼同惟敬作》明代·欧大任—一望河山感慨中，苍苍平楚入长空。石门北去通秦塞，肄水南来绕汉宫。虚槛松声沉暝壑，极天秋色送征鸿。朔南尽是尧封地，愁听樵苏说霸功。《泊小村，寄子乔岑溪》清代·李宪噩—厓边泊舟处，犬吠有人家。披径芭蕉叶，绕村荞麦花。夕阳依水尽，初月向山斜。遥寄空庭坐，才应放晚衙。《失调名》宋代·佚名—千里有个好相识，望青山一色。《咏锯匠解木》元代·赵汸—一条黑路两人忙，傍晚相看鬓有霜。汝去我来何日了，亏他扯拽度时光。《瑞鹤仙·正秋高气肃》宋代·佚名—正秋高气肃。过重阳四日，蓝田生玉。锺英自川渎。果文章锦绣，琅玕披腹。从容启沃。侍甘泉、无用推毂。急流勇退，向琳宫养浩，无荣无辱。享福。欣逢华旦，对此倾觞，满倾醽醁。西园晚菊。尚堪摘、取馀馥。有仙风道骨，康强仁寿，长生何时更祝。愿谢公、复起经纶，曹装已促。《齐天乐 闻石卿述恨》清代·姚华—清秋曾与寻欢去。年来顿成间阻。过酒移灯，来茶续座，惆怅春宵腻语。怜伊惜汝。早几叠眉攒，笑时酸楚。旧事程程，梦痕犹自共朝暮。分明两情互许。奈而今有约，长短无据。遣泪酬花，将衣递影，此意如何分付。逢人诉与。幸仪舌犹存，恨天凭补。暖树莺多，恐东风更误。《览姚合极玄集》唐代·贯休—至览如日月，今时即古时。发如边草白，谁念射声□。好鸟挨花落，清风出院迟。知音郭有道，始为一吟之。《闻江十吴九得洛相酒戏呈二首 其一》宋代·刘敞—洛城春酒碧霞光，东阁遥分东观郎。陈侠应嗤伯松拙，魏侯元惜次公狂。《幽居三咏 其二 黄杨》宋代·王十朋—兵火回头二十年，吾家此树实青毡。儿时尚及见封植，乱后那知独保全。虽荷生成能蓊郁，不轻剪拂岂团圆。主翁不忍加斤斧，旧物于人最可怜。《七月十二夜》明代·赵完璧—几日烦襟暑不清，天街此夕慰凉生。翩翩华月随潮上，霭霭青烟抱树轻。露下寒蛩悽四壁，风前清漏杳孤城。秋堂欲问如何夜，竹影依稀石径横。《游芙蓉山八首 其八》元代·何中—商山非远遐，胡为可避世。人间已帝秦，紫芝尚周味。看瓜有奇祸，纷纷谁能避。此翁良优游，乃为秦所置。独恨六籍尊，友爱陋儒累。傥使诚德人，罗者谁敢睨。萧散东陵侯，隐约济南士。清风百世存，庶激懦夫志。《留别京师》元代·杨载—囊衣托载道傍车，人事匆匆岁欲徂。风雨四更鸡乱叫，关河千里雁相呼。芜菁散漫根犹美，桑柘萧条叶渐枯。却向高丘重回首，五云缭绕帝王都。《赠慈舟禅师览藏一首》明代·黄省曾—台宗久岑落，糠秕渺金口。贤释钦缅风，展贝宴林薮。义外靡鱼兔，璞间即瑶玖。拣驳徒迷方，庶几泽灰朽。《浣溪纱 其一》清代·樊增祥—钿毂轻雷听未讹。雪衣初报玉人过。深愁浅笑认梨涡。暂解修眉今夜锁，慢回娇眼去时波。新词分付管儿歌。《天津喜雨二首 其二》明代·顾璘—灵雨乍破风霾昏，洒空胡不即翻盆。林花一洗仍春色，川涨初来已旧痕。沂浪同时□泛泛，衔泥无数燕翻翻。群情共荷桑林祷，剪瓜斋心慰至尊。《菩萨蛮 社日》清代·庄盘珠—溟濛雨歇云犹聚。杏花红过秋千去。闲立又闲行。香闺针线停。鬓丝钗影乱。午梦风吹转。燕子到帘前。绿拖桑柘烟。《随牒至南康军呈李宰四首》宋代·曾丰—蹀躞骐骝去路宽，西清太冷北门寒。且将东观编摩手，来作南康拊字官。《山中之乐三章送徐明叟胡直内苏德翁归严濑并》宋代·方回—山中之乐兮乐可忘饥，饮有菊水兮茹有芝。辟谷孔易兮何涝何旱，漱咽沆瀣兮曷其耘菑。野粟稔兮酿酒，醉而歌兮樵者和之。分半桃食未既兮，烂彼斧柯于局棋。悯哄市之遏籴兮，形或鹄而肠龟。谁独有此山中兮，我将焉追。送子于归兮，聊声我诗。《清明日书亦庵壁二首 其一》宋代·张镃—春情缘雨复缘晴，晴即閒行雨即吟。花好满园看未遍，出墙邻树又关心。《于生歌赠凤鸣》明代·胡应麟—齐东于生太奇绝，草就征西才十八。万言落笔风雨惊，白眼青天对明灭。忆生年少歌远游，兴到扁舟夜中发。娇妻稚女了不顾，一苇苍茫汎吴越。会稽秦望攀嶕峣，回首山阴正飞雪。四百八十金银宫，湖上烟波若涂抹。移舟却向姑苏台，扬子涛声暮填咽。石城城南访莫愁，画栋雕甍管弦列。平康巷陌人如花，散尽黄金等尘屑。万金散尽归故乡，斑烂菽水娱高堂。三冬文史业颇富，骅骝騄駬争腾骧。一经耻逐蠹鱼老，摩挲石鼓临钟王。解衣盘礴得画理，朱栏澒洞浮潇湘。禽鱼小景各生动，飞鸣宿食交林塘。明窗净几拂缣素，虎丘细酌焚清香。名流满座挥大白，百觚一饮雄高阳。酣来如意舞精铁，双龙错落回精光。一朝遇我庄岳底，飘然挟刺来茅堂。念年魂梦走瀫水，龙门渺邈如天阊。先生牙颊肯终惠，蟭蛲努力追飞黄。嗟余濩落拙且蹇，江淮一旅徒披猖。中原屈指故老尽，即今二仲谁求羊。邂逅逢生竹林下，有如阮籍偕嵇康。淋漓曲糵岂无意，仰天大笑神飞扬。男儿事业在十指，述功纪德皆文章。高冠大盖等澌沫，电光石火徒张皇。生今二十甫逾八，声华烨烨悬乡邦。歌处呻吟总金石，赋成咳唾俱琳琅。山东英妙孰卿比，长缨直欲蒐穷荒。他时掉臂走双阙，天人三策摅岩廊。名成弹指竟大业，肯将肉食移青缃。春风乍夜变杨柳，娟娟别思盈河梁。念子殷勤若胶漆，纷披大雪携壶浆。男儿抗手讵足论，新秋计日来馀皇。芒鞋布袜吾共尔，翩翩结束穷齐方。云霞万仞蹑梁父，七十二帝骖翱翔。磨崖绝顶勒名姓，卧看海日生扶桑。《彭明府退庵招同江若海诸公茶集》明代·释今无—所思隔珠江，一苇法流通。高盖低银浪，清谈夺綵虹。水浮荷气密，风落竹声同。斟酌双兰影，芳馨还令公。《大司马张公惟静著皇明文苑成复为先公作诔敬赋以谢》明代·王世贞—不烦分洛见经纶，泉石清时业自新。四海文章归藻鉴，九朝人物借陶钧。歌中春雪元无敌，字里风霜若有神。痛杀宣城遗烈在，中兴一颂有名臣。《九日同友人登东山 其四》明代·佘翔—萧萧木叶下晴空，坐笑楼台醉晚风。回首当年兵革里，夜深鬼火泣寒蛩。《法华清磬》清代·苏再渔—悠悠玉磬隔汀沙，宛在中央扣法华。清响几番逾走浪，余音一缕袅浮槎。泠然有意敲残月，静处无心击断霞。独调宫商名利淡，此声应属老僧家。《雨雪曲》明代·王野—大漠雪漫漫，胡风入箭瘢。平明没马足，半夜折旌竿。声叠鼓鼙暗，光添剑戟寒。铁衣三十万，谁不忆长安。《浴佛日游鼓山寺》清代·钱镈—以天分界负苍穹，下俯孤城指掌中。风送晴岚归别浦，日牵海色驾长虹。偶逢浴佛喧钟磬，还与同人叶徵宫。杂坐淳于知乐甚，好将沈醉破尘蒙。《恭和御制落叶诗 其一》清代·徐本—曾为春归怅落红，那堪绿荫又飘空。飞来远嶂随寒雁，散入清溪逐断蓬。茗沦林间吹活火，贝书坛畔带秋风。遥从碧宇丹霄望，片片余霞掩映中。《题李处士山居》唐代·杨嗣复—卧龙决起为时君，寂寞匡庐惟白云。《暨阳怀古二十三首 其十七 高士旧居》清代·缪徵甲—倪迂隐诗画，乱世全其躬。平生喜盥濯，世以迂是翁。时世多秽德，恐浼涂炭中。洁癖聊寓意，谁窥高士衷。散财免世乱，奉母天年终。季世守钱虏，鲜不罹兵凶。观题妇像诗，庶几梁孟风。《使臣俞允迪赴萍实税官写平园老叟真求赞》宋代·周必大—往来四度过萍乡，斗实谁能辨有亡。尔欲常常如对我，莫增酒课罔征商。《满江红 和外送春韵》清代·冯娴—庭院深沉，湘帘外，馀芳还有。凝望处，远山烟霭，愁霖声又。彤管漫吟消雨后，紫姑暗祷占晴昼。问仙家，经岁总如春，曾归否。心已醉，非关酒。眉未展，非同柳。听檐前响滴，令人诗瘦。蝶伴蜂群迷不出，芳郊绮陌游难久。惜光阴，滚滚似流波，空孤负。《过比部朱丈射陂草堂二首 其二》明代·王世贞—入君宴息处，香气似禅居。趺坐心相语，真文手自书。青天裋褐素，落日巾柴车。不道身犹贵，山人恐未如。《赠容南韦中丞》唐代·陈陶—普宁都护军威重，九驿梯航压要津。十二铜鱼尊画戟，《还京乐》近代·乔大壮—谢堂里，昨夜银屏画烛春应浅。放绣帘垂地，误伊隔晚，归飞双燕。任候风吹遍。蓬飘絮泊游丝转。旷望久，除是暮雨，朝云曾见。甚流波远。送轻帆过尽，江东病客，惊心投老世换。寻常巷陌重来，近高楼、乍听歌管。几阴晴、催丽日都长，良宵又短。顷刻花如雪，林莺休恁悽怨。《赋得蝉声》明代·王邦畿—玄鬓临风见自迟，空天云响迥秋思。古槐汉苑水流处，衰柳隋堤日落时。疋马关山犹感别，美人迟暮易生悲。长松谁会蒲团下，清露零零静者期。《蝶》唐代·李建勋—粉蝶翩翩若有期，南园长是到春归。闲依柳带参差起，《点绛唇》宋代·石孝友—霁景澄秋，晚风吹尽朝来雨。夕阳烟树。万里山光暮。《题两马图》宋代·晁说之—前马去駸駸，年少意有余。後马追驰骤，喘杀肥髯奴。《译《鲁拜集》 其十五》当代·黄克孙—一杯浊酒无余恨，死去谁怜金玉榇。但见明珠出土来，凄凉白骨无人问。《梦行小益道中》宋代·陆游—榉柳林边候吏迎，血涂草棘虎纵横。分明身在朝天驿，惟欠嘉陵江水声。《四十吟三首》宋代·刘黻—四十年来父子情，吁嗟今日任飘零。虽惭负米供三釜，莫悔倾籯教一经。饱水西江甘冷味，炷香南极祝高龄。白云纵隔三千里，诗礼朝朝似过庭。《梁溪词三首 其三》明代·皇甫汸—少陵初过四娘家，香气氤氲月色斜。别后青楼何处是，门前记取满溪花。《扫花游 自云栖寺归，泛舟西湖，游览竟日，倚声成歌》清代·阮恩滦—万篁径里，正翠滴篮舆，海霞初晓。寺门渐杳。更明湖荡桨，镜波回抱。极目群峰，百变云容尽扫。晚春好。问堤柳旧栽，添种多少。何事赢懊恼。指绚碧亭台，俊游曾到。谢墩自小。叹而今剩有，冷烟衰草。无限悲怀，且听莺啼树杪。日西了。尽徘徊、晚花沼。《故相国颍公挽歌辞三首》宋代·司马光—沧波与邓林，鱼鸟久飞沈。一旦成陈迹，何人识寸心。高山亡景行，流水失知音。泪尽离东阁，归来破故琴。《观林长仁书卷戏题问答 其二》宋代·朱熹—为爱云泉百尺飞，故将茅屋傍苔矶。几年清梦黄尘里，此日秋风一棹归。《八声甘州　饯梦边词人》近代·寇梦碧—正排空风雨怒于潮，金声裂危弦。历虫沙千劫，魂飞血舞，惊泪浮天。多少覆巢燕侣，零梦了西园。等是无家别，休唱阳关。回首梦边小驻，共心光作作，夜气漫漫。几精灵摩荡，呼唤杳冥间。送馀生、箫沉月死，问烛花、何意媚宵寒。茫茫意，待乘槎去，河汉都干。《山东获麦》清代·弘历—远近皆吾民，溥丰实切愿。势有不能齐，免歉斯为善。齐鲁去岁佳，闾阎气已转。今复获麦收，南望诚欣忭。左顾畿辅间，望泽徒增叹。远喜率易忘，近愁例难判。《七星桥》清代·朱筠—迂道层云指石门，桥过七里七星存。隔年滩发青如滴，傍砢山桃红欲喷。更与试巇偿往度，似因跻胜认斯村。武夷小小亲来别，莫敝精神心自扪。《读外子昌延榷署寄诗原韵答之二首 其一》清代·杨浣芬—纡君内顾勉持家，敢说蘋蘩四德嘉。井臼操馀还展卷，米盐量罢偶栽花。廿年甘苦心相印，千里巡遥望更赊。锦字何须织离恨，平安勤报慰天涯。《寓江宁村居病起写怀十首 其六》明代·杨基—东风拂柳软婆娑，野鸟啼春听未和。世事不随人意好，雨声偏为客愁多。回文篆小香如蚁，凹面杯深酒胜鹅。一带春江皆碧草，却愁无地着渔蓑。《花田》清代·朱嘉金—水苗初秀雨余天，极目苍茫起暮烟。一水绿环孤塔外，数峰青到夕阳边。风尘未厌弹长铗，行李何妨笑半肩。谁识苦吟江上客，棹歌声里过花田。《庚戌路经交广南渡岛国居山泽间杂诗 其七》清代·杨圻—峡口潮凉云乱飞，风飘江雨点蓑衣。贪看海上千山绿，吹笛骑牛缓缓归。《临行夜不寐，作此别所居》当代·卢青山—栖身得一室，浮生已可幸。坐卧有其蔽，寒热未为病。况我幽僻人，久衰看世兴。唯乞蛰虫躯，兀兀耽冥省。蓬门适可期，日夜为卫警。邻曲渺不知，相逢或一怔。除满野生苋，鸟过檐边影。时时来山风，入窗吹髯鬓。髯鬓日以长，心中日以冷。孰谓近中年，别此更远引。天涯在何许，即在门外径；况复千里驰，遥迢无止境。反侧不能寐，遍观屋中景；屋亦似观予，同作中夜醒。《同幼孺马上见桃花》明代·徐熥—寂寂山家半掩门，却怜春色满荒园。同行不觉旗亭远，看尽桃花又一村。《卷帘》宋代·张耒—卷帘新月上，林影散微茫。庭草鸣虫近，风灯秋幌凉。长年惟有病，晚岁苦多伤。身世竟何就，吾将问蜀庄。《责鸡》宋代·周紫芝—豢犬欲司夜，畜鸡要鸣晨。二物一失职，遂辜畜养恩。嗟我笼中鸡，芥羽光照人。峨冠事饮啄，缄口随晨昏。我怒欲尔烹，鸡笑复自陈。君看多言者，以忠获怒嗔。台评与幕辨，呶呶常杀身。幸此北窗卧，颇似羲皇民。五起笑朝士，三号惊梦魂。使子卧红日，谢客扃柴门。此意殊不恶，诮我无谆谆。《边拙存见示秋雨夜话之作次韵书怀》清代·杨深秀—凄风凉雨耸吟魂，读彻《离骚》眼不昏。镫灭耻争山鬼照，诗清拟配水仙尊。已捐秋扇仍挥麈，尽典春衣且曝裈。为问候虫终夜语，欲将哀怨向谁论。《十七晚雨行舟》清代·洪锡爵—暝色布林皋，密雨散如注。白跳水上珠，绿黯溪边树。流云走半空，湿鸟寻归路。濛濛烟雾中，扁舟自来去。《观兢渡次壁间绝句四首 其一》宋代·王庭圭—共坐南窗待月明，云间忽见大江横。钓鱼船上谁家笛，吹出骚人万古情。《步韵报卢茂才桥梓并致诸友二首 其一》明代·曹于汴—断梗飘飘倚日边，每逢貂使夜为年。空劳青眼窥亲舍，几向红尘觅性天。到底袖藏辞绶草，也知囊乏买山钱。丹心一片从来热，忍过西山酌冷泉。《颂古二十四首》宋代·释宗演—凡圣体真，犹存见隔。见存即凡，情亡即佛。《吊赵烈妇》明代·曹于汴—言溯河之浒，聊以鉴清漪。有美赵氏妇，殉义委郊圻。赴死亦良难，厥志耻中移。铢视千金体，华膴宁啻媸。初心岂弗皦，一饱成脱遗。孤坟何郁郁，逝波亦瀰瀰。徘徊正秋暮，怅望涕涟洏。《皇长子挽词 其二》清代·弘历—三年未满失三男，况汝成丁书史耽。见说在人犹致叹，无端丛已实何堪。《宿州歌 其四》元代·周霆震—宿州知州无一钱，官差供给赴军前。军前未到宿州陷，从此红巾势灼天。《短歌行》宋代·罗与之—金谷桃李丛，畚插费培植。寒冰犹未泮，花叶已薿薿。贞松生南山，石老厥土瘠。春回气尚浅，生意几欲息。东皇本无私，托根异形色。曾谓天地功，不及粪壤力。《四时宫怨四首 其二》明代·邓云霄—并蒂花开水殿红，披襟难待大王风。朝朝闭舌防鹦鹉，夜夜研砂饲守宫。桂阙有心偷药去，阳台无路倩云通。相如没后词人少，买赋年来恨未工。《题画送郑彦逸之西湖》明代·李流芳—湖光只在断桥头，雨髻烟鬟一望收。我是当年旧游客，试凭杨柳说风流。《春怀》清代·袁机—二月清明柳最娇，春痕红到海棠梢。寄声梁上双飞燕，好啄香泥补旧巢。《句 其二》宋代·孟大武—扫地石盆冷，闭门春昼长。《风雨》元代·范梈—风雨忽如此，空山方昼眠。故应为计拙，可复要人怜。灯火乡村路，桑麻杜曲田。悠悠今视昔，把卷一茫然。《春草杂言五首 其五》明代·乌斯道—閒人访閒人，彼此无相疑。閒人不相容，皇皇欲何之。我欲访白云，白云无定期。我欲访野鹤，野鹤身高飞。归来看长松，青青有馀滋。《寒食书感》明代·童轩—一百五日逢寒食，节序催人有底忙。燕子东风人病酒，杜鹃斜月客思乡。城南麦饭谁浇墓，山下梨花自吐香。惆怅介推无复见，朝来新火正生光。《山家（次忠州）》明代·姚旅—柏叶麝餐云暖，柳枝鸟踏烟寒。稚子出墙看客，隔篱犬吠衣冠。《赋得水田白鹭》明代·林弼—漠漠平畴宿雨晴，潇潇素羽晚风轻。满川绿涨一双下，隔岸青秧数点明。霄汉无班陪鹄立，烟波有社结鸥盟。辋川若值王维画，添我青蓑黄犊耕。《客窗夜话，同王晓沧作》清代·丘逢甲—通国正酣睡，忧时人独醒。月怜今夕黑，天失古来青。闭塞穷冬运，光明海上星。荒鸡声满野，倚剑此同听。《竹 其一》宋代·赵葵—一抹轻烟隔小桥，新篁摇翠两三梢。惜春不觉归来晚，花压重门带月敲。《泛苕溪》宋代·王谌—六幅蒲帆去似飞，浪翻新涨绿沿堤。一川水墨王摩诘，十里莺花杜牧之。云绕楚宫春雨后，烟笼秦树晚晴时。人生来往情何极，江北江南酒卮。《峡山杂咏十三首 其七 栎社》明代·何吾驺—好似陶彭泽，为民拟葛天。余亦不材者，因君寄大年。《西湖竹枝 其三十四》当代·魏新河—听雨诗翁小巷眠，卖花声里过千年。素衣我亦风尘客，来到风尘小巷前。《挽朱伯韩 其三》清代·蒋琦龄—绝学成孤诣，高文得正传。规模诚阔远，襟抱亦冲渊。岳笑轻尘足，材劳朽木镌。刘贳风义重，叠入玉溪篇。《太师杜公挽词五首》宋代·梅尧臣—莫怪沾襟血，无由作吊宾。故池归去雁，春信见何人。已写虚堂影，犹镌守冢麟。门生与旧吏，将立道傍珉。《夜合花》清代·蒋敦复—鸾镜黏红，燕钗贴翠，晚妆重试兰宵。绣帘半揭莲靴，窄步风摇。歌一串嫩莺娇。舞衫轻、还著生绡。酒边低问，谁家玉杵，昨夜蓝桥。缠绵语咽琼箫。奈留君、不住签漏迢迢。花阴月午，梨魂一寸都销。春影怯，梦痕飘。睡先难、难放纤腰。那堪明日，湔裙斗草，女伴偏招。《杂诗四首 其一》明代·方孝孺—相如妙文辞，高处无与敌。多财为身累，终老污名迹。人生取予际，千载观令德。苟富何足论，丧节良可惜。《午寝》宋代·黄庭坚—读书常厌烦，燕处意坐驰。动静两不适，尘劳败天倪。目昏生黟花，耳聩喧鼓鼙。沈忧愁五神，倦刻委四支。不聊终日堪，况乃久远期。投书曲肱卧，天游从所之。是身入华胥，彷佛胜初时。春蚕眠巨箔，夏蜩化枯枝。今之隐几者，岂有异子綦。觉寐须臾闲，良亦休我疲。乃知大觉梦，盖此德之归。谁为今日是，二十二年非。《多丽 为李云田周小君宝镫题坐月浣花图》清代·陈维崧—暖红篝，月轮斜挂妆楼。恰雅称、香闺心性，下阶小试莲钩。好风筛、窗纱影碎，凉露浸、簟縠纹流。裙带微飘，玉奴私语，人生易值此宵不。何况是、楚天巫峡，嫦娥别种清幽。羡此夜、月光人面，端正温柔。渐满砌、竛竮红药，如啼欲睡疑羞。倩轻绡、秋棠宜盥，央小玉、夜合将收。更与传言，月波堪舀，莫问银床玉井头。想像处、花前人月，永夜费凝眸。还只怕、画图难肖，搦管增愁。《晚行》宋代·陈渊—晚烟低扫树千重，一簇人家接远空。日暮荒陂行客尽，只寻牛迹去匆匆。《浮丘八景 其五 留舄亭》明代·欧大任—飞仙辞阜乡，玉舄留斯亭。所餐蒲九节，涧上至今青。《正月六日送舍弟河口即事偶成 其一》明代·王世贞—青丝忽散木兰舟，迭鼓扬舲可自由。欲试离心无处觅，一湾新月乍当头。《子安初制巾服履赠之》明代·皇甫汸—何事平原服，翻同楚客衣。将从东洛隐，宁羡尚方归。云卧轻偏适，山居懒不违。因声报王贡，情已昔年非。《南岳弥陀和尚赞》宋代·释德洪—与之食则食，与之衣则衣。无衣衣木叶，无食食土泥。为人汲樵牧，仅存骨与皮。其道不可致，天子南向师。出家有如子，我亦著伽梨。《阌乡寓居十首。蛙声》唐代·吴融—稚圭伦鉴未精通，只把蛙声鼓吹同。《晚步》宋代·释文珦—竹杖芒鞋晚步迟，为贪山水有清晖。栖鸦已带残阳去，牧竖遥穿薄霭归。可保禅身终放浪，从教尘世名脂韦。閒中自有无穷乐，敢道麻衣胜锦衣。《李本宁大参自楚访我弇中纪别二章 其二》明代·王世贞—谁堪支策访柴荆，一笑高天青眼明。八月江涛为起色，五弦春雪乍成声。雄飞岂复吾曹事，狎主凭君异日盟。却笑少陵都不解，李侯那肯似阴铿。《登高作》清代·王铁珊—叶叶罗云结翠帷，梵天花雨照秋晖。登高悔是重阳日，千里燕山一雁飞。《酬宗人殿院见示诗集》宋代·张咏—句好如天设，看来字字精。功夫能到此，心意可知清。已得风雅正，任从时士轻。可当较才用，期与二南并。《句》宋代·家定国—桃李从花王。《和杜鹃醉歌行原韵》清代·许南英—新诗读罢叫豪绝，知君日夜磨心铁。借人杯酒慨当慷，翻累老夫呕心血。为君缕述辛亥之兵戎，岭南衮衮有诸公。忽闻霹雳轰天炮，飞烟滚滚迷双瞳。仓皇累若丧家狗，翻谓主恩甚高厚。诘朝武库称干戈，彻夜严城警刁斗。谁知虑此祸彼生，奴隶将军早授首。封疆大吏尔何人，满署拥兵坚自守。健儿复盾惜无援，此战殊无分胜负。杀人如草气腥腥，道谋筑室纷盈庭。太息神州真莽莽，举朝无人关痛痒！外侮内患纷至而沓来，犹曰治平如反掌。哀哉绿营亦可怜，骤闻革命畏葸不敢前。气馁心惊如待死，虚縻国帑之金钱。我闻干戈卫社稷，胡为号令日迁延。那知烈士号呼日奔走，炸弹连天山谷吼！铁血几辈争牺牲，武昌雄镇为吾有。招手志士东西洋，特萃此邦作渊薮。中山、克强响应归，天丧胡庭信非偶。何物袁氏贪天功，妄谓历数在尔躬！五族共和舆论定，九年宪法彼童虹。宵小弄权谋帝制，金钱运动展神通。专制号令操当轴，昆明一军偏不服。爰举义旗向北征，赴义六军齐恸哭。是真义愤感苍穹，帝制无成洪宪终。六诏、两川呼杀贼，两湖、两粤俱从风。贼曰『宁可我负天下人』，犹自出师命将蔽江南下列艨艟。南海孽龙兴巨浪，杀人血染浪花红。一家竟尔分胡、越，贼亦无命遭天伐。若非一旅奋滇南，共和、帝制其间不容发。吁嗟乎，独夫起意干众怒，利令智昏昏如雾。斯人亦是有用材，独惜倒行逆施途穷而日暮！予言历历坠天花，淹博如君富五车。壮志未伸羁异域，相逢恨晚聚天涯。文章大似柳州柳，放浪旋倾酒泉酒。兴来直吸如长鲸，嬴得座人齐拍手。大盘已擘蟹双螯，小簋犹撕鸡半肘。葡萄美酒飞夜光，既醉号呶犹强受。主人同姓又乡亲，自然交谊异常人。生不逢时甘醉死，举杯狂饮尽三巡。安得醉卧中山一千日，恝然世事不合作螀伸？我亦停杯开口笑，张颠自古称墨妙。定有长篇示老夫，诗意未来早已料。古云酒为人合欢，欲归扶汝步蹒跚。明年回忆醉时事，还再提壶兴未残。《濠梁雪中答李仓部送酒》明代·欧大任—故国浈江上，他乡此驻旌。尺书飞水驿，斗酒下山城。喜剧深杯送，酣来短句成。雪天难会面，三谢省郎情。《西江月（四）》宋代·张伯端—法法法元无法，空空空亦非空。静喧语默本来同。梦里何曾说梦。《禹州道中》清代·王峻—茫茫四野寒萧骚，朔风动地声怒号。车帷卷破马踯躅，夕阳惨淡横平皋。行人瑟缩帽檐侧，手脚冻冷面如墨。晚来投店满衣尘，童仆相看不相识。《凉夜即事》宋代·黄庚—凉人虚堂睡思浓，夜深剪尽灯花红。光摇珠箔梧桐月，香透纱厨茉莉风。欹枕觉来人不寐，捻须吟罢句难工。小蛮问我诗成未，诗在池塘草梦中。《八月九日醉书 其十八》明代·程敏政—醉贪明月久忘眠，纨扇谁题却暑篇。手抚画阑人悄悄，独馀香鹤在庭前。《再游灵岩寺十二韵》明代·王世贞—为舍祗园竹，名山结愿偏。登临恍初地，徙倚更诸天。不改芙蓉色，微添萝薜烟。松云移叠嶂，花雨助鸣泉。芒屩青从引，苔衣碧任穿。井犹双鹤浴，瀑似片虹悬。磬发僧归定，灯馀客借传。新茶收月供，净氎割霞眠。未叩无生理，聊追有漏缘。空闻飞锡杖，不见布金田。尽劫终成幻，降心返离禅。祇应何所住，一钵付流年。《临江仙·玉貌香腮天赋与》宋代·佚名—玉貌香腮天赋与，清姿不假铅华。素芳寻在五陵家。欲知春信息，庾岭一枝斜。别有玲珑潇洒处，月梢淡影笼遮。休教羌笛一声嗟。宫妆犹未似，留取意无涯。《红驼尼将军行》清代·李锴—皇不助乱，德正厥归。爰命圣人，起东海垂。长箭大马，惊雷飞霓。比诸属国，一之扶义而西。谓我是宁远冑牛。赎我祖如五羊皮，赐名曰：宜汗纳。实用志喜侍从左右，尝得参预密谋。杏山峨峨，有雨祁祁。尝此剋日，两兵交绥。属有军事，有所指撝。我祖白马，被红驼尼。敌矢指击，戒骋勿羁。桓桓我祖，按辔示暇。军中不驰，来往数四。得其要领，帝曰即马。上闻徐之，日未移晷。神策克敌，辙乱旗靡。军中自是传红衣，将军辟易其大麾。《偶作》清代·陈式金—秋夜不成寐，秋虫声唧唧。伏枕有所思，世情不可悉。华堂好崇朴，托言性坦率。环堵嗜绮丽，外炫中欠实。读书谈商贾，按鍊自谓密。颛蒙喜诗文，旁人指其失。偏受而用短，得丧均难一。当局孰解非，静观多诌札。贤者贵当务，正途守其术。中道每不趋，鞭迫辄横逸。在此既未能，在彼胡穷诘。从来尔我间，弊端同一律。《送张职方赴边》明代·李时行—凤诏衔新命，鱼书急使旌。黄云浮杀气，白草动笳声。仗剑交河冷，登车易水清。朔风羌节惨，积雪絮裘轻。金勒装骍马，雕弓列战▆。祈连涵落日，瀚海接边城。却狄纡周策，和戎陋汉盟。摛文频握椠，学武喜谈兵。省署推贤俊，华夷仰圣明。麒麟储骏烈，虚席待公卿。《呈邢叔三首 其二》宋代·赵蕃—浏浏晴檐响，愔愔兰斛香。时于簿书暇，乐是话言长。政可昼连夕，兴怀参与商。平生事贤志，烱烱未尝忘。《挺山道中早行有感二首》宋代·强至—晨兴事行役，寸禄此时轻。扑面风霜紧，隔林鸡犬鸣。遥天分淡色，残月露微明。便欲投簪去，无田可力耕。《夏日瀛台 其一》清代·弘历—文墀绿缛软莎茵，镜水屏山尽远尘。风过横塘筠是佩，雨馀曲岸柳为人。目穷碧落兴怀旧，景艳朱明得句新。犹忆丁年多暇豫，扁舟时泛藕花滨。《题玄同子卷赠考功葛元德》明代·汪广洋—吾爱玄同子，须眉冰雪清。一言辞职去，九转炼丹成。句曲陶弘景，涔阳窦子明。相望隔千里，松鹤倍增荣。《履道书斋植竹甚茂用韵寄之十首 其六》宋代·释德洪—月华泼空壁，露颗压庭莎。哦诗欲仙去，无计奈君何。《与同舟诸师沿流选石口占》明代·成鹫—选佛须有缘，选官须有钱。选石两不取，吾心贵自然。《挽郭彦邹》宋代·刘度—孝友追前辈，雍容具典刑。人荣老莱服，天陨少微星。玉润联三杰，金籯擅一经。平生垫巾操，不愧伯恭铭。《黄山》清代·程之鵔—黄山三十六芙蓉，浴罢汤泉曳短筇。仙乐疑闻缑岭鹤，钵盂欲豢鼎湖龙。迷漫云气皆成海，穿穴峰头半是松。始信到来仍不信，天工理外若为容。《六言》宋代·章甫—旧书终日懒读，小斧有时独携。取醉旋篘白酒，护生不杀黄鸡。《九子坡闻鹧鸪》唐代·李群玉—落照苍茫秋草明，鹧鸪啼处远人行。正穿诘曲崎岖路，《观苏城闾阎之盛不减昔年既以慰怀兼成是什》清代·弘历—旋转深叨造化功，昨春犹疫幸秋丰。肉疮剜补嗟黎献，满益损谦切已衷。资食资衣廑宵旰，任亲任近绕西东。羽林扈卫曾何藉，膝下原吾赤子同。《蝶恋花》宋代·黄裳—水鉴中看尤未老。乘兴拿舟，更向湘江过。俯仰太虚都一个。九春风思谁吟到。《恻恻吟 其五十》明代·彭日贞—荔支红忆醉颜红，笑倚菱歌荡桨同。十里香风人不见，乱荷深处小船通。《江南送春》明代·唐寅—细雨帘栊复送春，倦游肌骨对愁人。一番樱笋江南节，九十光阴镜里尘。夜与琴心争蜜烛，酒和香篆送花神。东君类我皆行客，萍水相逢又一巡。《送王郎中 其十八》唐代·钱珝—不识相如渴，徒吟子美诗。江清惟独看，心外更谁知。《后庭花破子》唐代·李煜—玉树后庭前，瑶草妆镜边。去年花不老，今年月又圆。莫教偏，和月和花，天教长少年。《寄李伯襄入中秘二首 其一》明代·何吾驺—廿年莲社共追锋，酒德琴歌事事同。本自蛟龙分首尾，一鸣风雨顿雌雄。歌成白雪人争和，气有淩云赋转工。莫问清平新乐府，汉家应制大明宫。《过乐平悬》宋代·杨万里—笋蕨都无且则休，菜无半叶也堪羞。满城都卖雪花荠，昨日愁人未是愁。《寿伯兄歌》明代·王弘诲—变星隔夜临河浒，霞觞次第开梅坞。先庚用九应乾龙，后甲八风从啸虎。差池十载联雁行，迢递千秋荐麟脯。小弟花甲岁始周，我兄萝图秩稀古。太原乔木挺庄椿，八千岁月寻常睹。荆花顾影会连枝，池草含情听覼缕。忆从少小趋庭闱，桂馥兰馨毓芝圃。太丘声价重元方，骠骑才名先第五。霜蹄屡蹶称数奇，寒窗谁伴蠹鱼腐。捐赀曾助汉家边，置身已历育贤薮。通籍应随光禄勋，投閒忽漫追巢父。谷口烟霞任往来，碧山猿鹤忘宾主。老去生涯托素封，田家岁事占晴雨。留馀剩有一经畬，种德还师二贤矩。心谷新储市义仓，善果深藏不竭府。星高溟海少微躔，风韵商山紫芝宇。洛阳结社会耆英，汉阴父老欣同聚。祇今初度庆兹辰，岳降生申爰及甫。绛县甲子增老人，幔亭张处称彭祖。凫舄书传汉尚方，缑山乐应冯夷鼓。仲氏今年六十七，季妹五帙加二数。白首儿孙各满前，天伦至乐森庭户。弟也驰驱念载馀，五陵衣马缁尘土。桃李芳园几后时，初衣幸及莱阶舞。东海亲瞻寿域开，西昆并集瑶池羽。黄耇堪从大斗酌，青牛邀取函关伍。秋色澄江咏鹡鸰，春风上苑吟鹦鹉。埙篪未奏南山曲，琴瑟先调棠棣谱。尔日斯迈月斯征，夙夜无忝交相努。何当天际同朔儿，不枉人间其王母。《广信遇庞大参元化》明代·邵宝—两省分司偶此同，不堪信宿又西东。衣冠元重藩臣体，议论犹多国士风。春殿香烟趋北阙，夜堂灯火坐南宫。它年更有相逢地，又引鹅湖入话中。《西江月》近代·吴未淳—柳繫半钩新月，花摇一缕轻风。小庭寂寂夜方中，远处蛙声时送。日静已如物化，追欢不与人同。三更方始下帘笼，枕上又寻幽梦。《送张都阃》明代·黄廷用—相国兼文武，承家自不群。九重新两露，八阵旧风云。醉别黄花酒，行看白剑文。边城尚鼓角，画地破祲氛。《黎秘书刘观察刘金吾丘计部李环卫周明府康茅朱三山人出饯即席赋 其二》明代·胡应麟—满坐青山照客装，风尘憔悴旧荷裳。吴钩莫问尊前色，白日长虹堕太行。《书顾梁汾寄吴汉槎塞外词后 其一》清代·张金镛—梦远榆关道，魂来枫树林。功名才子祸，生死故人心。绝域寒威早，穷交感慨深。曼声传饮水，肠断各沈吟。《段上将屏从见枉即席赋呈》清代·林纾—乍闻亟相徵从事，果见元戎莅草堂。九诣谁讥刘尹薄，一家未为武安忙。到门鉴我心如水，谋国怜君鬓渐霜。云雾江天长寂寞，何缘辨取客星光。《次韵寅庵四首》宋代·黄庭坚—未怪穷山寂寞居，此情常与世情疏。谁家生计无闲地，太半归来已白须。不用看云眠永日，会思临水寄双鱼。公私逋负田园薄，未至妨人作乐无。《题归去来图二首》宋代·黄庭坚—日日言归真得归，迎门儿女笑牵衣。宅边犹有旧时柳，漫向世人言昨非。《谢中丞枉驾见过兼惠营草堂赀 其一》明代·李攀龙—夹户春风五柳斜，绕篱秋色醉黄花。南山只在茅茨外，人道柴桑处士家。《春游有感》清代·孙锡蕃—茅亭三五隐湖东，避世寥寥北海同。万马中原凋壮发，孤峰天外卧山翁。江声夜夜流明月，柳色青青冷汉宫。雨长石苔春渐老，伤心人在落花中。《过方山》清代·边大绶—三十年来岁月虚，偶因烽火过禅庐。白云不断人行路，消受松风一夜余。《大伾山夜约李子庚不至》明代·谢榛—凉月照青萝，山亭坐深夕。放歌聊一杯，待我同怀客。《融州仙岩》宋代·陶弼—溪僧过此说山公，游遍真仙洞府中。乳石岩边得灵草，可能封裹寄衰翁。《题画杂诗 其一》明代·董其昌—晚岫带霞明，汀洲变蘋绿。如何万里桥，却在苏台曲。《和王介甫烘虱》宋代·司马光—天生万物名品夥，嗟尔为生至幺麽。依人自活反食人，性喜伏藏便垢涴。晨朝生了暮生孙，不日蕃滋逾万个。透疏缘隙巧剧端，通夕爬搔不能卧。我归彼出疲左命，备北惊南厌搜逻。所擒至少所失多，舍置熏烧无术奈。加之炭上犹晏然，相顾未知亡族祸。大才洋洋迷所适，奔走示停身已堕。细者懦怯但深潜，乾死缝中谁复课。黑者抱发亦忧疑，逃入幧头默相贺。腥烟腾起远袭人，袖拥鼻端时一唾。初虽快意终自咎，致尔殓夷非尔过。吾家箧笥本自贫，况复为人苦慵惰。体生鳞甲未能浴，衣不离身成脆破。朽缯坏絮为渊薮，如麦如麻浸肥大。虚肠不免须侵人，肯不夷齐甘死饿。醯酸蜹聚理固然，尔辈披壤我当坐。但思努力自洁清，群虱皆当远逋播。《次东坡先生用六一先生雪诗律令龟字二十韵旧》宋代·杨万里—病身柴立手亦龟，不要人怜天得知。一寒度夕抵度岁，恶风更将乾雨吹。作祥只解谁饥腹，催老偏工欺短髭。透屋旋生衾里铁，隔窗也送砚中澌。搅衣起看端不恶，两耳已作冻菌危。似明还暗静复响，索我黄绢挥乌丝。误喜家贫屋骤富，不道天巧人能为。忽思句来旅京国，瘦马断鞭包袖持。红金何曾梦得见，茧生脚底粟生肌。残杯冷炙自无分，不是不肯叩富儿。独立西湖望东海，海神驾雪初来时。眼花只怪失天地，风横并作翻帘帏。飞来峰在水仙国，九里松无尘土姿。只欠杖头聘欢伯，安得醉倒衣淋漓。犹遭天子呼野客，催班声里趋丹墀。如今四壁一破褐，雪花密密巾披披。诗肩浑作远岭瘦，诗思浪与春江驰。茅柴乞暖却得冷，聊复尔耳三两卮。东坡逸足电雹去，天马肯放氂牛随。君不见溧阳县里一老尉，一句曾饶韩退之。《留别成都友人三首 其一》清代·缪荃孙—秋思茫茫海样宽，惯冲风雪上长安。马蹄岁月真虚掷，鸡肋功名亦太难。豪气未除犹跌宕，狂言偶发又阑珊。黄金易尽朱颜老，空叹虞翻骨相寒。《梦江南 其二》明代·屈大均—悲落叶，叶落绝归期。纵使归来花满树，新枝不是旧时枝。且逐水流迟。《失题十七首 其十七》明代·张弼—吴淞江口海之堧，闻说留侯世业传。屯戍孤城无百雉，延师黉舍有三鳣。晴沙自葺袁崧垒，曲埼谁维吕政船。帖帖鲸波无个事，高歌长剑倚青天。《上子男寿昌宰》唐代·翁洮—陶公为政卓潘齐，入县看花柳满堤。百里江山聊展骥，《游虎丘寺》明代·王弼—古寺春山载酒谁，姑苏太守好襟期。振衣盘石虎先去，濯足剑池龙未知。千顷白云孤阁迥，一方明月旧亭欹。凭栏俯吊长洲苑，寒食江村细雨时。《送陈仁甫归豫章二首 其二》明代·卢龙云—喜伴春来笑语温，一腔心事颇同论。逢迎昔幸登徐榻，容接何当道李门。累叶象贤堪继武，几人国士未酬恩。由来世泽中朝远，迟尔飞腾并帝阍。《雨中过兖州》清代·许宗衡—风旂拂帽过荒台，断戍春阴黯不开。一片孤城千树雨，桃花红向马头来。《次韵答张乃直》宋代·王灼—才如如海岂云疏，局促从来笑腐儒。衹作文章希屈马，不将门户敌崔卢。公车奏议三千牍，京洛风尘十二衢。回首知君几多恨，肯甘华发老江湖。《丙寅岁春送崇邑判簿刘宗文朝京 其一》元代·蓝仁—荣名乡校起才贤，早向亨衢著祖鞭。梧树秋清初到邑，桃花春暖又朝天。由来枳棘栖非久，暂佐弦歌化已传。王赋足供民瘼尽，野人侧耳听乔迁。《送河东转运刘察院》宋代·梅尧臣—塞郡屯师久，飞刍始得人。权倾拥旄将，诏辍绣衣臣。旧里过京洛，辞家渡盟津。紫裘苏合染，骢马玉环辰。榆荚关头雨，梨花谷口春。高车方陟险，丰膳暂违亲。山势北临岱，地雄西隔秦。行台知不远，能使问安频。《秋浦楼》宋代·赵葵—丽谯岧峣壮城关，万里关河归目睫。雨馀渔钓玉奁开，烟生芙蓉翠屏列。吴头楚尾二十秋，满耳弦歌声未绝。不才滥缀鸳鹭行，夜梦时还许归谒。萧晨振策来翠微，母怜吾儿倍怡悦。昔偕汝父居是邦，旧事辛苦为儿话。星星鹤发簪霞冠，笑者朱衣拥金节。一门和气皆君恩，恩与天同酬未得。生平区区忠孝心，岁晚愿为松与柏。可怜清赏属登临，风景不殊人事别。徘徊徙倚十二阑，啸声吹上梅梢月。《寄定岩僧录》明代·陈琏—僧录声名重，高风不可攀。久居灵谷寺，只在紫金山。斋设伊蒲供，朝联玉笋班。平生无俗念，心共白云闲。《去德清十数里阻冰舟行甚艰》宋代·赵蕃—常时一夜北新桥，问讯兹来故不遥。岂虑坚冰忽成合，更当冷日未能消。志存纡直无渠怒，行有艰难自我招。赖是晴山有佳色，不然何以慰无聊。《午热登多稼亭五首》宋代·杨万里—矮屋炎天不可居，高亭爽气亦元无。小风不被蝉餐却，合有些凉到老夫。《寄鄠县尉李廓少府》唐代·姚合—岁满休为吏，吟诗著白衣。爱山闲卧久，在世此心稀。《送黄寺丞谪濠梁》宋代·宋祁—间关羁籍远，跌宕壮心违。倦逐淮禽去，欣同塞马归。时来富且贵，事往是耶非。姑共春清酌，徐徐遣世机。《山中》明代·陈继儒—燕子飞来枕上，荷花开到桥西。新凉几番客至，永日不住鸡啼。《一萼红 东轩即事》清代·王策—梦初醒，见一帘新霁，心地已空幽。白版扉轻，青杨巷小，好风拂面温柔。敞半尺、黄茅檐子，共蜂房、鸽户割鸿沟。清有村烟，淡无人影，鸟去云留。矮窦朝延海日，看红霞涨处，地涌天浮。万树金支，千旗翠羽，个中隐隐沧州。何日把、扶桑截取，写新诗、雕板勒银钩。满付蛟姝载去，传播龙湫。《同士则游西湖》宋代·韩维—今日西湖好，来游未觉喧。柳枝风处乱，花艳暖中繁。桥远归人渡，舟移集鸟翻。何须更樽酒，道胜有清言。《夜归》宋代·释文珦—天气殊清和，山中多胜践。沿流采香芹，穿云得芳荈。幽怀日以舒，嚣尘自兹遣。乘月返茅茨，倦足不复洗。《广州北郊作 其七》明代·屈大均—咫尺阴山接越台，夕阳吹角打围来。挥鞭乱渡韸韸水，驼背佳人满紫埃。《绣释迦像并十八罗汉赞 第五诺距罗尊者》宋代·释德洪—树亦求法，身当床坐。鹿有施心，供以山果。雪眉许长，舒绾在我。默而识之，未用惊破。《答二郭诗三首 其二》魏晋·嵇康—昔蒙父兄祚，少得离负荷。因疏遂成懒，寝迹北山阿。但愿养性命，终己靡有他。良辰不我期，当年值纷华。坎凛趣世教，常恐婴网罗。羲农邈已远，拊膺独咨嗟。朔戒贵尚容，渔父好扬波。虽逸亦已难，非余心所嘉。岂若翔区外，餐琼漱朝霞。遗物弃鄙累，逍遥游太和。结友集灵岳，弹琴登清歌。有能从我者，古人何足多。《送刘习之》明代·杨士奇—故人不可见，喜见子孙贤。昨者义乌令，今来黄鹤仙。芳春都市酒，新水北河船。却忆萧方伯，分携又五年。《鹧鸪天 其四十一》近代·杨易霖—无怪湖头乐事偏。人生离合本随缘。应知柳絮因风起，可惜花枝为酒颠。挥醉袖，笑吟鞭。何时归泛木兰船。城楼百尺君休上，望到春归又一年。《天上乐》明代·黎遂球—双桐阶影涵重台，碧幕长廊凤泪灰。枕痕晕红酒初歇，铜鸭锦窠香气咽。梦回悬镜疑悬月，珠彩离离壁光发。椒图间列羽林郎，刺闺待命声中望。莫向横门待鱼钥，轰雷不入温柔乡。《送卢郎中少明之京》明代·梁有誉—朔风吹雁过江皋，送客悲秋且浊醪。抱病已拚沧海钓，含香犹忆白云曹。西京露滴金茎冷，北极星垂彩仗高。到日故交如问讯，为言仲蔚自蓬蒿。《谒金门（病起）》宋代·程垓—花半湿。一霎晚云笼密。天气未佳风又急。小庭愁独立。《简戴锦舟先生》明代·吴与弼—笔砚长为伍，思深趣转清。看云閒隐几，听雨独挑灯。俯仰求无愧，穷通不系情。客边微恙在，襟抱贵和平。《雪中寄徐主簿》宋代·华镇—出门四幕云垂地，举目千花雪映天。况是光阴犹故腊，何妨时日在新年。不辞登顿行长道，但喜丰穰属大田。遥羡风流栖枳客，一焚檀篆达诚虔。《四祖寺》唐代·赵嘏—千株松下双峰寺，一盏灯前万里身。《次韵昌甫闻予过仲益见寄》宋代·韩淲—离群常恨不能佳，桂到秋深处处花。幽讨既寻泉水矣，傍搜岂忘月轩耶。翁留觞酌时煨栗，友为炉熏更作茶。不是襟期安得此，世间馀事我何加。《五言诗》南北朝·张斐裳—异林花共色，别树鸟同声。《自太和冲雪归据鞍偶作书赠令权元凯》宋代·吴则礼—老去龙纹匕，平生兽锦袍。端知有奇语，大雪满弓刀。《再送南津》明代·周伦—石头城下东流水，骊歌未阕江风起。卢龙飞尽岭头云，回望金陵暮烟紫。张帆东去水泠泠，我欲乘船过洞庭。江北江南坐超忽，临风一笑醉江亭。《送僧孤峰》宋代·姚镛—分得西林云满巢，瓣香端为远公烧。阿兄不解陶潜饮，只倚山中水一瓢。《法相院》宋代·束长孺—解鞍得枕画堂空，万虑消沉午梦中。莫说红尘飞白日，且从绿竹借清风。壁排琬琰诗无敌，殿锁丹青笔有功。又触炎蒸出门去，此生真愧坐禅翁。《倦征》宋代·欧阳修—沈约伤春思，嵇含倦久游。帆归黄鹤浦，人滞白苹洲。乳燕差池远，江禽格磔浮。物华真可玩，黑鬓恐逢秋。《贺新郎》近代·萧劳—堤柳今憔悴。傍台城、千年未涸，一湖烟水。喔喔鸡鸣听似旧，望里尘埃古寺。算都是齐梁遗事。江草江花无终极，数兴亡、易换人间世。东晋灭，宋陈继。波涛尚带新亭泪。接晨钟、宫妆未就，景阳楼圮。感逝伤怀肠暗断，声在桓伊笛里。五马渡莓苔仍恣。谣应化龙龙去后，认依然、王气秦淮涘。成败迹，永相履。《访沈滨吴芝田翁二首 其二》清代·周馨桂—故山日日闭柴门，只为高情系梦魂。今日好风吹一叶，得销离恨是清樽。《用前韵酬孟君复二首 其一》宋代·方回—吞若虞翻梦里爻，古人不死与神交。成名永保传青简，临事终当藉白茅。足可一瓢居陋巷，岂堪二膳养东胶。龟藏六用泥中乐，未信时人蝘蜓嘲。《次韵谢平心胡祠监见惠生日五首》宋代·方回—晚生何敢跳前贤，夫子宫墙赐及肩。忆枉朝车十官宅，喜成邻舍万山巅。尚堪湖学生徒齿，恰少汾阳考第年。想得囊中有仙诀，形容枯槁但神全。《太尉王公以九锡命大将军让公将还京邑祖饯赠》魏晋·陆云—后命既灵。王人反旆。兴言出祖。饮饯于迈。旍旐泱泱。轺轩蔼蔼。和风弭尘。清晖映盖。《元祐党籍碑》清代·陈德正—国运士气相终始，衣冠流祸何时已。事由我辈半激成，调停未罢绍述起。当时特标乱政臣，丰碑矗立端礼门。子孙禁锢身系累，岭南万里犹君恩。司空门下臣京记，夷列罪状分次第。某也首恶某附丽，前书具官后姓字。颁之天下垂万世，天下万世不可欺。恩仇反覆竞一时，小人自为门户计。好恶谁能移是非，石虽可毁名不灭。千载凛然见高节，史家记载未能详。赖有此碑上论列，庆历之世已萌芽。中间蜀洛更纷拿，包荒无力伏莽发。一时互指为奸邪，剥削隐然在元气。放逐殛流日多事，祖宗培植几百年。可怜一网无遗类，消长从兹治乱分，官家别用一番人。君不见厚陵松柏寒食路，社饭明年思老身。《杂咏一百首·庐江小吏妻》宋代·刘克庄—尊嫜有严命，妾不获从夫。去去犹回首，谆谆别小姑。《贫舍写兴》宋代·陆游—粲粲新霜缟瓦沟，离离寒菜入盘羞。赘童拥篲扫枯叶，瞶婢挑灯缝破裘。《令狐楚、顾非熊》唐代·佚名—水里取一鼍，岸上取一驼。《秋夜读道藏有作》清代·王至甸—探得玄珠道眼醒，庚申空守只劳形。忽然虚室夜生白，自诧灵台火养青。大月危楼堪独啸，天风高笛落残星。无人解我还丹诀，试取微吟记画屏。《送子舒弟之官华亭》宋代·薛师石—执手难为别，愁看去棹孤。船官得閒散，春晚过皇都。书附海人便，花添住屋图。有时吟句稳，还忆花兄无。《大司马彭幸庵先生贺席上作》明代·罗钦顺—银烛然初夜，寒鸦徙别枝。衣冠成雅会，肝胆托新知。把盏欣逢圣，哦诗听出奇。潞公今再起，不似洛中时。《月夜偕体干太仆过饮丰乐亭》明代·王世贞—路穷平楚近还疑，忽敞空亭碧四垂。延尽绪风仍岸帻，踏残凉月更飞卮。催花别按渔阳掺，拂藓仍看幼妇碑。莫讶深更未成别，风流今古并吾师。《弟第一百五十一》宋代·文天祥—兄弟分离苦，凄凉忆去年。何以有羽翼，飞去堕尔前。《天鹏投诗赐和再叠一绝》近代·王益初—垂老重逢各忘年，依依喜上米家船。高斋謦欬情如许，琴剑流连酒一天。《高明行西江书所见，同者石人兄 其二》当代·卢青山—瓜畻豆架满田周，老圃雏儿事不休。白蝶一双飞复返，来叮菜甲绿尖头。《和友人韵 其一》元代·陈谟—霜林红叶有妍华，出郭幽寻兴自赊。苍耳草深非故道，牵牛花好是谁家。鸡群野褐嵇中散，鹤背天风蔡少霞。邂逅平川同逆旅，时时晴屐响晴沙。《双树》宋代·刘子翚—猗猗映门树，团团若双盖。微风薄层霄，仿佛斗清籁。逍遥步其下，秀色吾所爱。秋来霜叶红，飘落不相待。《重过圣女祠》唐代·李商隐—白石岩扉碧藓滋，上清沦谪得归迟。一春梦雨常飘瓦，尽日灵风不满旗。萼绿华来无定所，杜兰香去未移时。玉郎会此通仙籍，忆向天阶问紫芝。《感兴四首 其二》元代·王祎—妇工务蚕桑，农力勤稼穑。人理此其本，庶用给衣食。丈夫生事疏，壮大转穷阨。积学复积文，将以代耕织。艺成无所售，抚卷空太息。千载尚可期，岂忧寒饥逼。《踏莎行 题缪艺风姻丈垂虹感旧图》近代·赵尊岳—水驿程遥，松陵梦迓。西风初起人归乍。古欢芳意忆兰荃，吟情倦语纷姚冶。琢玉铺笺，盟鸥结社。潮音此际堪图写。词仙高致更谁如，相思千载星桥夜。《高唐道中》元代·员炎—影孤海内干戈满，愁入天涯草树低。桑柘影空蚕已老，陂塘涸尽燕无泥。《游称心寺》唐代·宋之问—释事怀三隐，清襟谒四禅。江鸣潮未落，林晓日初悬。《贵溪道中四绝》宋代·郑刚中—人见寒云冻欲垂，暄呼争愿玉花飞。谁知万里征途上，季子囊中未有衣。《鹧鸪天（咏桃菊花）》宋代·张孝祥—桃换肌肤菊换妆。只疑春色到重阳。偷将天上千年艳，染却人间九日黄。《新歌》近代·金天羽—新歌子夜旧曾听，刬却风花葆性灵。一自山塘沈醉后，又添诗句上旗亭。《得轩即事》宋代·刘宰—上印还家不计年，水光弥望木参天。绿云洞里开书幌，红锦波心洋酒船。《夏日即事》清代·六十七—浓云叆叇雾弥漫，顷刻排青失远峦。雨挟龙涎风势恶，波惊鱼沫水声寒。蕉从滴沥檐前听，山待晴明阁外看。投笔诗成愁对酒，故人归去与谁欢。《登坛作》宋代·赵善括—一坛横压绀天低，好向云端觐紫微。林鹤惯闻鑫磬舞，烟鸾疑认玉台飞。步虚声彻空犹响，宝篆香销露未晞。星斗绣天长不夜，疑乘风驭扣瑶扉。《与耶回两教徒论人生》清代·巨赞—至理原非二，横分疵与醇。物心谁造作，善恶漫陶钧。天国知何处，人间故有春。辞家为表法，上帝亦孤身。《三月晦陪顾未齐侍讲湛甘泉编修应元忠吉士游太湖龙塘舟中》明代·郑善夫—龙塘漪漪近太湖，湖上之水明菰蒲。雨馀鸥鹭清湍净，日晏牛羊满地铺。每羡鲈莼忆张翰，未因虾菜学陶朱。兵戈愁疾侵寻久，拟此卜筑宁吾躯。《赠顾子馀》清代·悟霈—山楼帘卷黄鹂雨，江店樽开白雁天。不向春风佳日醉，直教孤负此华年。《前从军行，仿杜前出塞体九首 其四》清代·陈肇兴—朝上沙合船，暮赴九龙山。半夜戈相拨，军行积雪间。□炮一声响，彼军胆皆寒。斩杀万馀级，士卒未朝餐。《重过小姑山》明代·王绂—不到小姑今十年，望中风景尚依然。庐山金削遥天外，汉水绿浮飞鸟前。祠下女巫鸣赛鼓，沙头津吏官船。登临重觅旧题处，崖石岁深萝薜牵。《病足书怀二首 其一》明代·邓云霄—谢客经秋不下堂，徐行择地亦安康。生来既乏逢迎骨，老去无心闹热肠。捷足有人争逐鹿，覆车终是叹亡羊。静观世上劳劳者，始觉蒲团意味长。《画六绝 其四》明代·郑善夫—鸲鹆乘天巧，幽篁学语繁。江南气候正，莫过鲁东门。《句》宋代·朱浚—玉帐分兵赋采薇，梅花吹雪上戎衣。将军意气中江楫，丞相功名采石矶。《怀旧》宋代·陆游—青城之西溪谷深，道翁巢居独鼓琴。一杯松留我宿，夜半虎啸风生林。《夜到涌泉寺 其二》清代·陈宝琛—春月虽可悦，不及秋宇晶。巡廊弄花影，爱此佛地莹。龛灯本无尽，斗柄忽已倾。呦呦岩窦泉，喝退犹暗鸣。少焉钟呗发，绕殿流音声。万汇有常理，吾道宁无营？《荷桥暮坐三首》宋代·杨万里—水到荷花蔕，风生菰叶梢。鸥凫晚声散，天水夕光交。《赠梁州张都督》唐代·崔颢—闻君为汉将，虏骑罢南侵。出塞清沙漠，还家拜羽林。《湖上杂言二十首 其十四》明代·宗臣—明月下大川，孤鸿依浅浦。不见舟中人，但闻舟中语。《周如心溪庄八首 其五》明代·龚敩—开径通幽屿，临流结小亭。引来溪树碧，分得泮芹青。灯火书连屋，壶觞月转庭。因悲城市促，尘土漫劳形。《己亥杂诗 其四十二》清代·黄遵宪—一路春鸠啼落花，十龄学步语牙牙。锦袍曾赋小时月，月照恒河鬓已华。《赠丘先生》唐代·贾岛—常言吃药全胜饭，华岳松边采茯神。《斋居感兴二十首 其十四》宋代·朱熹—元亨播群品，利真固灵根。非诚谅无有，五性实斯存。世人逞私见，凿智道弥昏。岂若林居子，幽探万化原。《孙武水索题渡海图鹿鹿久未报适将有台湾之行即书以赠行》清代·朱圭—天枢欹贯水转空，神州一撮裨海东。踏土食火吸海马，不惯高浪连天舂。君家苕霅美清泚，伯仲自比衡与龙。奇书已搜洞庭穴，椽笔欲赋冯夷宫。崇明小屿昔放棹，叱吒蛟蜃鞭鸿蒙。一朝渡岭到瓯粤，九夏吟苦来商风。蓬莱金阙在何所，嗟君岂复长固穷。天阊凌竞不可羾，掉头径去登鸡笼。厦门鹿耳屹双堑，六十四岛澎湖中。帆开照空神火碧，夜半烧海扶桑红。此行壮哉足记览，莫放险语惊龙公。迟君归装更千帙，满缀明月光瞳胧。《酬杜麟台春思》唐代·崔湜—春还上林苑，花满洛阳城。鸳衾夜凝思，龙镜晓含情。《六么令 冬夜》明代·俞彦—丽谯初永，良夜寂无哗。帘栊逗来寒信，绛蜡有微葩。应是流澌渐合，霜意满蒹葭。此际堪嗟。空庭月冷，瘦着南枝一树花。不甘萧瑟，强搀和、一半清佳。无奈被余香灺，梦不到天涯。暗想当年此夜，沉醉在他家。几许韶华。都随流水，且听城头咽暮笳。《栏杆》清代·蔡见先—记得花前与酒前，小凭每值晚凉天。低扶有影春如梦，独倚无人日似年。十二雕成看屈曲，三千围住尽婵娟。等閒且把诗童唤，待汝新茶雨后煎。《探春令》元代·佚名—草堂三鼓梦游仙，到蓬壶阆苑。正白云满地无人扫，信幽圃，香风旋。群真朝列黄金殿。醉流霞璚宴。顿觉来一片清凉意，似明月，山头见。《吊栓牛》近代·邓拓—献身家国出田间，杀敌心雄起揭竿。奔走危疆嗟枉死，激昂斗志厉如山。一夫但得擎长剑，片息宁教活丑犴！知汝重泉犹切齿，未寒热血骨先寒！《秋霁（己未六月九日雨后赋）》宋代·吴潜—阶砌吟蛩，正竹外萧萧，雨骤风驶。凉浸桃笙，暑消葵扇，借伊一些秋意。枕边茉莉。满尘奁、贮香能腻。也不用，玉骨冰肌，人伴佳眠尔。 谁信此境，渐入华胥，旷然不知，庄蝶谁是。笑邯郸、羁魂客梦，贪他荣贵暂时里。飞鼠扑灯还自坠。展转惊寤，才听禁鼓三敲，夜声寥阗，又般滋味。《颂古一百二十一首》宋代·释宗杲—云门举起竹篦，开口知君话堕。上方香积不餐，甘伏食人涕唾。《浮生杂咏八十首 其五十七》近代·施蛰存—虬江路口好茶居，宾至如归席不虚。学士文人兼画伯，茗边一笑定交初。《题李伯时画昭君图》宋代·韩驹—昭君十七进御时，举步弄影飏蛾眉。自怜窈窕出绝域，八年未许承丹墀。在家不省窥门户，岂知万里从胡虏。丰容靓饰亦何心，尚欲君王一回顾。君不见班姬奉养长信宫，又不见昭仪举袂前当熊。盛时宠幸只如此，分甘委弃匈奴中。春风汉殿弹丝手，持鞭却趁奚鞍走。莫道单于无复情，一见纤腰为回首。含悲远嫁来天涯，不知夔州处女髽。寄语双鬟负薪女，炙面慎勿轻离家。《太湖怀古 其二》清代·缪公恩—扁舟泛五湖，倚棹望越都。嗟哉吴西施，不及秦罗敷。《退食园亭效韦刺史》明代·蔡汝楠—崇朝署字罢，退食坐园庐。春草阶下歇，夏花树底疏。推窗玩幽鸟，汲水灌嘉蔬。即此为邦处，亦似北山居。《书二诗赠半墨生 其二》明代·张元祯—别城千日如一日，别山半年如百年。金门玉堂果无分，丹崖翠壁真有缘。商歌昼吟声撼树，老剑夜拔光射天。二雄相过吐肝胆，豪气激发弥无边。《奉使过石门观瀑》唐代·丘丹—溪上望悬泉，耿耿云中见。披榛上岩岫，峭壁正东面。《春耕》宋代·陆游—今年液水满西畴，父老人人卜有秋。只要耕犁及时节，裹茶买饼去租牛。《和赵振文太社邮筒远寄》宋代·曹彦约—天与容台掾，田园早得归。杯中宁有影，海上息忘机。世路闲身好，人生静者稀。更於蘐草处，静看老莱衣。《丫头岩》宋代·白玉蟾—君不见武夷九曲溪之东，三峰号为玉女峰。当时嫁与大王峰，至今栉雨而梳风。又不见庐山三叠江之湄，大姑小姑凡两矶。小姑聘与彭郎矶，至今波眼而浪眉。湘夫人寂寞湘水滨，巫山女窈窕巫峡浦。亦有有情者，亦有无情者。鬼物托物以为灵，俗子谓之山石精。吾来丫头岩下坐，已觉此身本非我。胡云暮雨或有之，年来心下已无火。两峰相并各鬽崒，对人长是娇媚色。过者见此如双鬟，云鬙雾鬓苍苔发。我来适值天方秋，孤怀暗抱不能愁。岩下行人几回老，此岩依旧唤丫头。《悼无尘禅师一首》明代·黄省曾—红界起阎提，洲轮梦影齐。七城开秘轨，三草茂神荑。有释持幢鼓，无修绝径蹊。绪禅唯室闭，兰诵止山栖。世出延香教，真归入妙倪。院生功可内，方去业堪西。树鸟流音戚，堂云障色悽。踊空躯已变，住湛性何迷。逝水伤金涧，遗风景绿梯。欲知超化迹，咏取向终题。《丙申米国纪游 其一》当代·秦鸿—惯看舆图一纸平，临登心海又漰泙。此飞再过蓬瀛上，俯撷春云万朵生。《后秋兴八首中秋夜，江村无月而作 其四》明代·钱谦益—身世浑如未了棋，桑榆策足莫伤悲。孤灯削柹丸书夜，间道吹箫乞食时。雨暗芦中双桨急，月明江上片帆迟。荒鸡唤得谁人舞？只为衰翁搅梦思。《柬朱伯徽 其二》明代·汪广洋—隐君缚屋万山幽，一日不见如三秋。闭门高枕了世事，肯信人间有列侯。《桐江夜行》明代·顾璘—画舫悬灯一水遥，炉烟相伴坐良宵。江云掠幔寒仍重，山月垂波静不遥。岂有风猷宣列郡，漫输心膂答清朝。严陵滩上垂钦石，犹见残星动紫霄。《颂古十四首》宋代·释师体—妙峰孤顶无知识，百十城游丧善财。楼阁若迟弹指见，分明有眼不曾开。《过《水镜渊渟》留别》当代·张月宇—辙合南州振玉珂，乡关遥隔洞庭波。九嶷山黛溪曾似，三峡风高梦若何。浮世文章难祭鳄，倾城夜色讵成歌。廉纤惟记虹桥雨，青伞同开十里荷。《浣溪沙》宋代·毛滂—月样婵娟雪样清。索强先占百花春。於中烛底好精神。多恨肌肤元自瘦，半残妆粉不忺匀。十分全似那人人。《古意八首 其三》明代·胡奎—积雪生暮寒，幽禽在空谷。夜来忽惊飞，翩翩度疏竹。拥衣坐方床，呼儿秉明烛。念彼远游人，何由慰衷曲。《宋徽宗画鹰歌》清代·李宗瀛—轩然一点飞破空，素壁黯澹吹鹰风。无端五国城外景，移向艮岳神霄宫。太清楼印钤芝红，秃笔喜作凌霄容。尤工点漆古无比，寒焰炯炯生双瞳。当年禽荒游畋乐，㕲漱书成继肉攫。房山白与海东青，立韝前写奇格。缟素漠漠长天开，金眸玉爪非凡材。悲台萧飒霜翮下，秋昊肃杀寒姿来。呜呼！道君画此意胡取，图像凌烟深寄汝。鼙鼓应思将帅臣，丹青且付云霄羽。火龙骑日雪满天，此际鹰乎奈何许。吾闻道君画鸲鹆，跦跦似兆青衣辱。何如貌作南飞鸿，冰天雪窖书能通。鹰乎汝亦愁胡仄，粉墨峥嵘且秋色，落日青城泪沾臆。《浣溪沙·游杭州西溪秋雪庵，登弹指楼观芦花》近代·梅冷生—乌桕经霜千年醉，黄芦作雪一僧枯。荒庵如此得秋无。《上巳酒边即事示女沖二首》宋代·陈著—女沖踏露折棠花，引得儿童哄一家。说道今朝修禊日，暂抛针线答年华。《雨过七章 其一》清代·姚燮—月翳天成雾，雷轻雨过空。重帏揭深晓，暗枕得凉风。物待千姿竞，吾还百感穷。梦馀有愁泪，满洒越山东。《冰箸》清代·王季珠—旷野沙埃不染纤，琼筵高敞制精严。未容借拨泥炉火，曾否先尝玉匕盐。稚子耐寒排一席，天公表直系重檐。双双巧具凭空造，同样心思乃尔尖。《过双梅草堂》宋代·陈天麟—一识园林胜，知君有远心。看林延野色，卧日只空林。山水闲中领，诗书静处深。秋光度林际，留得半庭阴。《拟古九首 其三》明代·邓雅—夷齐圣之清，天地钟间气。仁哉让国心，忠矣谏伐意。首阳虽饿死，万古终无愧。俯仰怀高风，吁嗟劝来世。《过故城》明代·陆深—燕蓟日巳远，薄行齐鲁郊。孔颜千古乐，管鲍一生交。无复歌长铗，何心学解嘲。舵楼风水急，落日挂林坳。《问春二首 其二》宋代·杨万里—元日春回不道迟，匆匆未遣万花知。道山堂下红梅树，速借晴光染一枝。《用退之韵赋新霁》宋代·朱松—春泥窘幽步，苔上屐痕少。新晴一褰衣，绿叶藏啼鸟。方塘滟宿涨，古镜窥清晓。华颠忽自笑，綵羽堕惊矫。瞻言云中耕，缥缈穹脊绕。归把东皋犁，此念何日了。《和人河西开府新移肃藩废邸之作》明代·屈大均—河西幕府朔方开，节钺新移肃邸来。木叶声悲兜勒曲，穹闾气暗赫连台。诸王河间多为善，一代淮南更有才。最是云中鸡犬好，不惊鸣镝向龙堆。《瓦棺寺》元代·张翥—脩竹长松昼寂然，梵宫高阁起中天。虎头妙画空馀刻，鸱吻名书竟不传。石柱至今标宿莽，瓦棺何处葬寒烟。凭高更尽阑干曲，及取江山未暮前。《买妾言》元代·杨维桢—买妾千黄金，许身不许心。使君闻有妇，夜夜白头吟。《发邕州往镇南关》明代·张岳—隔年梅雨记重游，风景依稀潦瘴收。老去筋骸惭枥马，谁将华发博蜗牛。孤光冉冉泷头月，双橹迢迢天际舟。夜数星辰翻百念，非关乡国起离忧。《滴滴泉》宋代·谢伋—滴沥来无尽，秋声杂水声。纵观深省后，一酌更心清。《送王寺簿倅秩满回蕲 其二》宋代·韩淲—百年驻跸在东南，薄宦浮生士所谙。进退何心空自了，别离满眼我难堪。救时事业终须做，随世功名亦喜谈。命也奈何天咫尺，鸾台凤阁本潭潭。《使日杂诗 其二》清代·郑孝胥—山路樱花半未开，云中富士雪犹霾。车傍儿女颜如玉，尽道先生觅句来。《和瑶京弟「有感」元韵》清代·王松—毵毵杨柳绿阴成，镇日流莺不住鸣。壮士有谁歌出塞！孤臣犹自梦朝京。功名多是前生定，富贵何须抵死争！把臂与君偕隐去，群仙料亦下山迎。《过渭川草堂》明代·康海—渭川草堂清渭滨，无数好花开暮春。小窗不受风雨逼，烂醉岂忧儿女嗔。数椽自可藉疏豁，百亩谁曾辞贱贫。凭君分我万竿竹，令我因以东卜邻。《题灵峰僧院》唐代·黄滔—系马松间不忍归，数巡香茗一枰棋。《喜闲》唐代·白居易—萧洒伊嵩下，优游黄绮间。未曾一日闷，已得六年闲。《题宋进士袁天与忠节传后》明代·夏原吉—常山高辙久湮芜，之子寥寥踵后途。九窍入烟犹骂敌，一门赴水只存孤。沈朱效义真良仆，赵谢偷生岂丈夫。谁秉当时修纂笔，竟遗忠节快奸谀。《次子友竿字韵》宋代·李流谦—百战残兵但揭竿，每闻风鹤意先阑。怀中鼠腊元非璞，味外盐梅不止酸。细读知君应掩口，苦吟笑我已刳肝。中天赫日临无际，一点萤飞宿草寒。《殢人娇 题扇头簪花美人》清代·顾太清—香袅金猊，恰恰兰衾梦醒。卖花声、催人临镜。牡丹开矣，正燕巢初定。妆台畔、慢把玉容重整。鬓影蝉轻，眉痕翠凝。天作就、爱花心性。一枝斜插，与乌云相并。添妩媚、信手簪来偏称。《首尾吟二首效宋人体 其一》明代·杨巍—我思尧舜时，寮寀尽师师。犹谨危微念，长歌喜起诗。中天悬日月，万古仰纲维。击壤人不见，我思尧舜时。《建溪席上次方石先生见忆韵》明代·王弼—盘空硬语力移山，满地风云叱咤间。怯战有心坚汉璧，避追无计脱秦关。百年准办偿诗债，万事何如老得閒。沧海眼前真浩荡，野鸳终愧海鸥班。《元白席上作（一作吕岩遇钟离先生作）》唐代·李升—生在儒家遇太平，悬缨垂带布衣轻。《调笑令•赋张巡妾》明代·董以宁—记取。和君语。自读睢阳闻笛句。纵馀黄土无归处。莫洒双双红箸。愿日后携侬巾帼，二十四城传去。《十二月酴醾盛开》宋代·胡寅—不虞集霰与飞霜，可但寒梅度暗香。翠碧重敷秋后叶，玉明争绚晓来妆。庆怜高架袅清艳，谁道疎条无妙芳。折向清尊沾剩馥，与君冬日对春阳。《汝伦兄伉俪枉驾有赠》当代·何永沂—天予大任自风流，容汝江湖诗一舟。瓜种压成铜豌豆，书生幸遇赤阳谋。箫声激越飞秋气，剑胆疏狂笑小猴。我有医言祈记取，清闲养体不妨偷。《题山水画卷》元代·尹廷高—身在山水间，心在山水外。世无钟子期，白云兀相对。《十想诗十首 其五 枇杷》明代·强仕—枇杷夏中熟，金弹怜多摘。词邦仅有之，空存皮与核。《秋兴八首 其四》明代·尹耕—十万鸣弦报吉囊，野心狼子是花当。连姻故自轻中国，分道频看入汉疆。推毂丈人空肉食，操戈遗孽尚萧墙。不应千羽修文日，岁岁三关有战场。《送刘四》唐代·李颀—爱君少岐嶷，高视白云乡。九岁能属文，谒帝游明光。《临江仙 悼路润民德霖》当代·汪岳尊—忆昔窑河河上饮，寓公犹自多情。一声巨弹酒为醒。欢悰方款款，别泪已盈盈。一载离怀千载恨，年华瞥眼堪惊。穷途更孰慰飘零。乾坤无鲍叔，空自记分金。《送岱山书院陆山长》明代·郑真—盛时文治似唐尧，庠序煌煌碧海遥。藩省故人多荐列，瀛洲仙子共招邀。沙田如草秋无雨，咸地浮花夜上潮。讲道从容云榻静，闲将风物寄清谣。《水龙吟 题铁骨红梅图》近代·刘海粟—直教身历冰霜，看来凡骨经全换。冻蛟危立，珊瑚冷挂，绛云烘暖。劲足神完，英华内蕴，风光流转。爱琅玡石鼓，毫端郁勃，本吾腕。迅见山花齐绽。醉琼卮、襟怀舒坦。乾坤纵览，朱颜共庆，异香同泛。三五添筹，腾天照海，六州同灿。正芳枝并倚，阳和转播，称平生愿。《忆登栖霞寺峰（效梁简文）》唐代·李绅—香印烟火息，法堂钟磬馀。纱灯耿晨焰，释子安禅居。《庆元二年恭上太皇太后皇太后太上皇帝太上皇后尊号二十四首 其五》宋代·郊庙朝会歌辞—纯佑我宋，母仪四朝。拥翼孙谋，如虞承尧。仁覃函夏，喜浮庆霄。福禄万年，金玉孔昭。《上冢》宋代·周文璞—蒸鱼燔肉当好羞，北面百拜如有求。愿身长健儿孙好，岁岁此日烧松楸。纸钱灰尽泪不尽，孤也虽在犹拘幽。沄沄金盖山下水，相送直过龙湾头。《秋日即事四首 其四》宋代·吕本中—何处螳螂欲捕蝉，主人初未觉鸣弦。稍知东里能堪事，一任神龙斗洧渊。《清平乐 为侍女随春作似仲韶》明代·沈宜修—凌波微步。已入陈王赋。薄命谁怜愁似雾。恼乱灯前无数。樱桃红雨难禁。梨花白雪空吟。落得春风消瘦，断肠泪滴瑶琴。《开化寺前古木数株叶密阴繁极可爱系舟其下赋》宋代·卫泾—古木苍然几岁周，摩空老干荫溪流。举头未见征帆下，来向清阴系小舟。《述梦》清代·劳蓉君—寂寂复寂寂，梦境去来疾。顷涉三千里，不觉关山黑。飘飘入庭闱，怡怡语相接。门外藤萝红，窗前柳条碧。诸阮犹垂髻，二老发增白。七载依恋思，一诉累时日。天鸡喔喔鸣，瞿然秋镫侧。郑人埋野鹿，庄生化胡蝶。此境本人间，急追杳无迹。悔我向梦中，多费一回别。揽衣起徘徊，梅花印残月。《邳州道中口占》清代·张鹏翮—五更茅店听鸡啼，已有人行过小溪。世远难寻黄石迹，月明空照板桥西。轻烟野灶参差见，薄日黄沙咫尺迷。转盼春风催淑气，绿杨深处转黄鹂。《山中拜除自和二首 其二》元代·张养浩—文季休歌子夜来，渊明自拆瓮醅开。举觞月与春挑战，得句人惊天假才。尚友谁能追北海，寻真吾欲候东莱。何时晤对安心竟，拂落菱花不用台。《蛩声三首 其三》宋代·杨万里—莫憎苦调太酸辛，月思霜哀亦可人。村路小家无此客，溧阳少府是前身。《乙丑元日口号十首 其十》宋代·刘克庄—作庆历诗赓石介，读开元报喜孙樵。自节蒉桴谐律吕，岂无木铎采风谣。《抗战百咏 其三》近代·田翠竹—杨柳枝头杨柳青，杨花和泪点离亭。行人莫折杨枝去，枝上啼鹃不忍听。《题韩滉田家风俗图用旧题者韵 其二 收刈》清代·弘历—颖栗有次第，三时序匪卒。奄观逮铚艾，岂复辞偻折。既以完官租，亦将赎私褐。赎褐云胡为，聊藉禦冬月。《番禺莲花山中秋待月》当代·陈永正—莲花一塔矗江沱，日夕微云与荡摩。地迥可堪容大月，情深真欲蹈金波。山川郁郁芒须吐，空色冥冥影自挪。梦湿鲛人百年泪，虎门南望壮心多。《绿绮七咏》宋代·曹勋—皓鹤婆娑戢羽翰，移巢忽自下云间。主人元是蓬山伯，特地飞来伴昼闲。《京师为邓飏语》魏晋·佚名—以官易富邓玄茂。《寒食志感示儿辈》明代·王世贞—六度逢寒食，肝肠寸寸灰。岂无悬日月，难拟到泉台。岁每惭新鬼，春从冷旧醅。儿曹须老大，莫忘介山哀。《杂剧·孟德耀举案齐眉》元代·未知作者—第一折(外扮孟府尹同老旦王夫人领家僮上。诗云)白发刁骚两鬓侵，老来灰却少年心。不思再请皇家俸，但得身安抵万金。老夫姓孟，双名从叔，祖居汴梁扶沟县人氏。嫡亲的三口儿家属，老夫人王氏，所生一女，名曰孟光，小字德耀。老夫幼年间曾为府尹之职，因年迈告了致仕，闲居已数年矣。老夫有个同堂故友梁公弼，曾与他指腹成亲，他所生一男乃是梁鸿。不想公弼夫妻早都下世去了，如今粱鸿学成满腹文章，争奈身贫如洗，沿门题笔为生。我待将这门亲事悔了来，则道我忘却前言；我待要将女儿聘与他来，他一身也养活不过，若是俺女儿过门之后，那里受的这般苦楚？老夫人，似此如之奈何也？(夫人云)老相公也，还再做个商议。(孟云)老夫人，如今此处有个张小员外，是巨富的财主；又有一个马良甫，是官员家舍人，久已后也是为官的。如今就请将梁鸿来，着他三人都到俺前厅上，设一酒席，管待他。放下斑竹帘儿来，请小姐在帘儿里边，看他三个人，随小姐心中自选一个，他久已后也不怨的我两口儿，你可意下如何？(夫人云)老相公主的是。(下)(孟云)下次小的每，一壁厢着人请张小员外、马舍人和梁秀才来者。若到时，报复我家知道。(家僮云)理会的。(二净扮张小员外、马舍上，张诗云)他是舍人马良甫，我是豪家张员外。一气吃瓶泥头酒，则嚼肉鱼乍不吃菜。自家张小员外便是，这个是我表弟马良甫。孟相公家请俺二人，不知有甚事，须索走一遭去，可早来到也。门上的报复去，道请的客来了也。(家僮报科)(孟云)道有请。(家僮云)请进去。(做见科)(张云)老酱棚，呼唤俺两人，有何说话？若是有酒，快拿出来，打三钟！(孟云)二位且少待，请梁鸿去了，这早晚敢待来也。(末扮梁鸿上，诗云)三十男儿未济时，腹中晓尽万言诗。一朝若遂风雷志，敢折蟾宫第一枝！小生姓梁名鸿，字伯鸾。有父母在日，多蒙严教，学成满腹文章，未曾进取功名。俺父亲当初曾与孟府尹家指腹成亲，自从父母弃世之后，小生累次使人说亲去。他见小生一贫如洗，坚意不肯。今日使人来请，不知为何，须索走一遭去。门上人报复去，道有梁鸿来了也。(家僮报，见科)(梁鸿云)老相公，呼唤小生，有何见谕？(孟云)请坐。下次小的每，抬上果桌来者。(家僮做抬果桌科)(孟低声分付云)一壁厢行酒，一壁厢转报绣房中，请将小姐出来。(家僮云)理会的。(正旦扮孟光领梅香上，云)妾身孟光是也，正在绣房中做针指，父亲、母亲在前厅上呼唤，不知甚事，须索见来。(梅香云)小姐，你还不知道，如今老相公见小姐成人长大，未曾招嫁，前厅上请下三个客人：一个是财主张小员外，一个是官宦家舍人马良甫，一个是穷秀才唤做甚么梁鸿。着小姐三人里面自选其偶，相招一个姐夫。小姐，你便喜欢，则是梅香苦恼。(正旦云)莫不是指腹成亲的梁秀才么？(梅香云)不知是不是。有那穷的，不似他穷的怕人。小姐，则拣那富贵的招一个，又为人，又受用。(正旦云)梅香，你说差了也。(梅香云)小姐，我可怎生说的差了？(正旦做叹科，云)梅香，你看这暮春天道，好生困人也呵！(唱)【仙吕】【点绛唇】你看这春满皇都，落花无数，飘香雨。蝶翅蜂须，犹兀自留春住。(梅香云)小姐，这三春天气，莺慵燕懒，蝶困蜂忙。我心中只想一觉儿睡，可是怎么说那！(正旦唱)【混江龙】恰离了兰堂深处，倩东风扶策我这困身躯。懒设设梳云掠月，意迟迟傅粉施朱。你道是春睡不禁啼鸟唤，我则待日长偷看古人书。(梅香云)老相公唤哩，你也梳妆打扮些儿波！(正旦唱)我这里荡香尘忙把扇儿遮，踏残红软衬着鞋儿去。再提掇绮罗衣袂，重整顿珠翠冠梳。(梅香云)我梅香看来，小姐则不要嫁那穷秀才好。(正旦唱)【油葫芦】这须是五百年前天对付，(梅香云)这也只凭你自家主意，有甚么天缘在那里？(正旦唱)怎教咱自做主？(云)这三人里面，(唱)除梁鸿都是些小人儒，(梅香云)小姐，你差了也，这梁鸿穷的怕人子哩！(正旦唱)你道他现贫穷合受贫穷苦，他有文章怕没文章福？(梅香云)那文章是肚里的东西，你怎么就看的出？(正旦唱)常言道贤者自贤，愚者自愚。就似那薰莸般各别难同处，怎比你有眼却无珠？(梅香云)世间多少穷秀才，穷了这一世，不能发迹！你要嫁他，好不颓气也！(正旦唱)【天下乐】哎，屈沉杀三尺龙泉万卷书，何也波如？非浪语，便道是秀才每秀而不实有矣夫！想皇天既与他十分才，也注还他一分禄，包的个上青云平步取。(梅香报科，云)老相公，小姐来了也。(孟云)着老夫人陪小姐在帘儿里边看去，你就问他一个端的。(梅香云)理会的。(做请夫人科)(夫人云)孩儿，你帘儿里边看去，你父亲请的三位客来，一个是官员，一个是财主，一个是穷秀才，在俺厅上饮酒，任从你意下招选一个。(正旦云)母亲，您孩儿只嫁那穷秀才！(夫人云)嗨，孩儿不肯嫁官员、财主，只要嫁那穷秀才。老相公，你可枉着了也。(孟云)二位舍人，蔬食薄味，管待不周，且请回宅去，后会有期。(张云)老官儿，你请俺吃酒，酒又不醉，饭又不饱，就着俺起身，也等俺家吃个拦门钟儿去。(马云)君子略尝滋味，小人吃杀不饱。他既然支调咱家回去，早气出我个四句来了。(诗云)老孟是个真夹脑，酒不醉来食不饱。以后还有何人肯上门？看他做不的孟尝君一只脚。(同下)(孟云)他二人去了也。梁秀才，你暂且回避者。(梁鸿云)小生告退。(下)(孟云)梅香，唤小姐来，老夫亲自问他。(正旦见科)(孟云)孩儿也，这官员、财主、秀才，你可要嫁那一个？(正旦云)父亲，你孩儿只嫁那秀才！(孟云)则他便是梁鸿，每日在长街市上题笔为生的，怎比那两个是官员、财主？你嫁了他，也得受用哩。(正旦云)父亲，秀才是草里幡竿，放倒低如人，立起高如人，便嫁他也不误了孩儿也。(唱)【村里迓鼓】咱为人且贫且富，为官的一荣一辱。(孟云)做官的有甚么辱来？(正旦唱)他请的是皇家俸禄，又科敛军民钱物。直等待削了官职，卖了田地，散了奴仆，那时节方悔道不知止足。(孟云)那梁鸿是个穷秀才，几能勾发达日子？你苦苦要嫁他怎的？(正旦唱)【元和令】你道他一介儒，消不的千钟粟。料应来尽世里困穷途，嫁他时空受苦。有一日万言长策献銮舆，才信他是真丈夫。(孟云)他的文章，我也见过他的。如今是这个模样，到老也不得长进了。(正旦唱)【上马娇】这的是时命乖，非是他文学疏。须知道天不负诗书。则看渭水边吕望将文王遇，哎，怎笑的霜雪也白头颅？(孟云)这马家的是官宦，张家是财主，比梁鸿差得多哩！(正旦云)父亲(唱)。【胜葫芦】这都是荫庇骄奢泼赖徒，打扮出谎规模，睁眼苫眉捻鬓须。带包巾一顶，系环绦一付，怎知他不识字一丁无！(孟云)那张小员外便也罢了，这马舍的官是他荷包儿里盛着的，嫁他有甚么不好？(正旦唱)【幺篇】哎，兀的是豹子峨冠士大夫，何必更称誉？也非我女孩儿在爷娘行敢抵触。富时节将亲偏许，贫时节把亲偏阻，可不道君子断其初！(孟云)这妮子既然要嫁梁鸿，我如今只问他要两件宝贝，有便嫁他。(正旦云)父亲，可是那两件宝贝？(孟云)我要那带秋色羊脂玉，赛明月照夜珠。(正旦唱)【后庭花】他是个守青毡一腐儒，捱黄齑忍饿夫，那里取带秋色羊脂玉、赛明月照夜珠？父亲阿你坏风俗，枉了你清廉名目。你断别人家不是处，下财钱要等足，少分文不放出，敢如何违法度？(孟云)可不道在家从父那？(正旦唱)【柳叶儿】我如今在家从父，枉教那穷书生一世孤独。他家寒冷落无他物，每日沿门儿题诗句。投至的攒下些须，(带云)父亲，你则想波。(唱)那秀才少不的搜索尽者也之乎。(孟云)我着你嫁一个官员财主，你坚意不肯，则嫁梁鸿，久已后受苦，休得怨我也。(正旦唱)【赚煞】他富则富，富不中我志诚心；这秀才穷则穷，穷不辱我姻缘簿。我若是合快乐不遭受苦，若是我合受苦强寻一个荣贵处，也只怕无福消除。教人道这乔男女，则是些牛马襟裾，(孟云)孩儿也，有钱的好。(正旦唱)父亲你原来不敬书生敬财主。我又不曾临邛县驾车，他义不曾升仙桥题柱，早学那卓文君拟定嫁相如！(同梅香下)(孟云)老夫人，这事本已有约在先，况兼孩儿又执意定要嫁他，也是他的缘分了。明日是个好日辰，将粱鸿招过门罢。(夫人云)老相公主的是。(孟云)下次小的每，后花园中打扫书房干净，待梁鸿成亲之后，就着他攻书。单则梅香送饭，再休着小姐与他对面，久已后老夫自有个主意。(诗云)孩儿忒滞泥，不必再沉吟。待他得志后，方显老夫心。(同下)第二折(梁鸿上，云)小生梁鸿，自从老相公招过门来，七日光景也，并不曾见小姐面皮，则着梅香供茶送饭。今日若来时，我做意恼怒，着几句言语，他必然去与小姐说知。那小姐是读书的人，难道不来见我？梅香这早晚敢待来也。(正旦领梅香上，云)妾身孟光，自从俺父亲将梁秀才招赘入门，七日光景，并不曾见面。今日父亲、母亲不在家，梅香，我和你书房中探望梁秀才去来。(梅香云)小姐，老相公知道，则怕不中么。(正旦云)若知道呵，有我哩，不妨事。(梅香云)这等，我随着小姐去来。(正旦唱)【正宫】【端正好】又不是卓文君抚琴悲，又不是秦弄玉吹箫恨，为甚些家务事晓夜伤神。则为俺不峥嵘女婿相招进，可着我怎打叠闲愁闷。(云)我也听的有人说我哩。(梅香云)说小姐甚的来？(正旦唱)【滚绣球】人都道孟德耀有议论，梁秀才甚气愤。这其间又不是女孩儿暗传芳讯，父亲呵，你瞒人怎瞒过空里灵神？道当初许了的亲，他不曾来谢肯，因此上无主意的爹娘失信。依着他则待要别选高门，依着我宁可乱铺着云鬓为贫妇，怎肯巧画蛾眉别嫁人，燕尔新婚？(云)可早来到书房门首也。梅香，你过去，看他说甚么？(梅香做见科，云)姐夫。(梁鸿做恼科)(梅香出门，云)小姐，姐夫不言语，他好生的恼怒，不知为何。(正旦云)待我自过去咱。(做见科，云)秀才，你过门七日，谁与你递茶送饭那？(梁鸿做不语科)(正旦云)我早猜着你了也。(唱)【笑歌赏】莫不是老嬷嬷欠供待的勤？莫不是小梅香有些的言词蠢？莫不是太夫人不曾与你相通问？莫不是妾身行做甚的多回避？莫不是老相公近新来有甚么别处分？你、你、你，只管里这等不邓邓含嗔忿。(梁鸿背叹科，云)早知如此挂人心，悔不当初莫相识。(正旦唱)【醉春风】你悔则悔咱须是百年恩，你恼则恼咱须是两意肯。又不曾强逼你结了婚姻，我当初将你来尽，尽。又不留五载十年，止不过三朝两门，便恁般万愁千恨！(云)秀才，你不言语，我下跪问你咱。(做跪科，云)秀才，过门七日矣！妾间不答一言，莫非责妾之罪乎？(梁鸿云)岂不闻素富贵行乎富贵，素贫贱行乎贫贱？我观尔非梁鸿之匹。你头戴珠翠，面施朱粉。身穿锦绣，恰似夫人一般。你试看我身上褴楼，衣服破碎，怎与你相称？依着我呵，去了衣服头面，穿戴布袄荆钗，那其间方才与你成其夫妇也。(正旦云)我则道为甚么来，这东西我已备之久矣，自今与你改换了衣服，则便了也。(梁鸿云)若改了妆，换了衣，这才是梁鸿之匹。(正旦换妆科，唱)【石榴花】往常时画堂娇惯数年春，锦绣四时新，凌波罗袜不生尘。(梅香云)小姐，这是个甚么打扮？你当初嫁那富贵的，可不好来？(正旦唱)暗想着当初二人调弄精神，他指望官员、财主咱须顺，岂知我甘心的则嫁寒门。(梁鸿云)似小生这等衣衫褴褛，只怕你也心困哩。(正旦唱)你是我亲男儿岂怨身贫困？(梁鸿云)小姐，你当初何不嫁那富贵的来？(正旦唱)我怎肯将颜色嫁他人？【斗鹌鹑】重整顿布袄荆钗，收拾起娇红腻粉。(梁鸿云)小生这几日好生伤感也。(正旦唱)你道是往日堪怜，到今日更亲。可不道一夜大妻百夜恩？我见你便忒认真。须是在夫妇行殷勤，也要去爷娘行孝顺。(孟暗上，云)隔墙须有耳，窗外岂无人？这小贱人无礼，瞒着老夫，引着梅香去书房中看梁鸿去了。兀的不气杀老夫也。我到那里就将他二人赶出去者。(做见科，云)好大胆的小贱人也。(正旦唱)【上小楼】又不是挑牙料唇，只待要寻争觅衅。(孟云)这小贱人辱没杀老夫也。(正旦唱)我有甚的败坏风俗，羞辱爷娘，玷累家门？你将这赤的金，白的银，饕餮都尽，又道是女孩儿背槽抛粪。(孟云)你这等大胆，在我根前，还敢回话哩(正旦唱)【幺篇】这不是我言语村，须是你情性紧。我又不曾打骂家奴，欺负良人，抵触家尊。(孟云)小贱人将这头面衣服不穿不戴，可怎生这般打扮？(正旦唱)我收了这珠翠衣、锦绣裙，怕待饰蛾眉绿鬓，(云)父亲，我孩儿不敢说，你也想波。(唱)和他那破襕衫怎生随趁？(孟云)兀的不气杀我也。(正旦唱)【十二月】父亲呵，你既然恁般发狠，怎教我不要半语支分？这秀才书读万卷，有一日笔扫千军。他须是黄阁宰臣，休猜做白屋穷民。(孟云)我看这穷秀才，一千年不得发迹的。女生外向，怎教我不着恼？(正旦唱)【尧民歌】你道是儒人今世不如人，只合齑盐岁月自甘贫。直等待凤凰池上听丝纶，宫袍赐出绿罗新。青也波云，男儿一致身，父亲呵，那些时你可便休来认。(孟云)则今日便与我赶将出去！(正旦云)父亲，多共少也与您孩儿些奁房断送波。(孟云)一文也无，你便出去！(正旦云)秀才，如今父亲将俺赶出门去，如之奈何？(梁鸿云)常言道：好男不吃婚时饭，好女不穿嫁时衣。小姐放心，小生若出去呵，拚的觅些盘缠，便上朝求官应举去也。(正旦唱)【耍孩儿】你看举头日远长安近，则把这读过的经书自温。当今天子重贤臣，大开着海也似的贤门。早遂了从龙从虎风云气，稳受些滋草滋花雨露恩。这是咱逢时运，父亲呵，休错认做蚌鸣井底、鹤立鸡群。(孟云)我观那梁鸿，则当是蓬蒿苹底尘土一般。(正旦唱)【煞尾】你看他是蓬蒿草底尘，我觑他是麒麟阁上人。(云)则今日辞别了父亲出去，久以后不发迹，也不见父亲之面了。(唱)须有日御帘前高捧三台印。都省里安身正一品。(同下)(孟云)他两个去了也，我想他此一去，必定往那皋伯通家庄儿上住。那秀才犹可，俺小姐富家生长的孩儿，如何受的这般苦楚？分付管家的嬷嬷，一日送三餐茶饭去，则与小姐食用，休要与梁鸿食用，久已后老夫自有个主意，嬷嬷那里？(嬷嬷上，云)堂上一呼，阶下百诺。老身是孟老相公宅上嬷嬷的便是。老相公呼唤，须索见来。老相公呼唤老身有何分付。(孟云)我唤你来，不为别事，我今日将小姐和梁鸿两个都赶出去了。你近前来，可是恁般。(做打耳喑科)(嬷嬷云)理会的，老相公放心，都在我身上。老相公，他两口儿此一去虽然有些儿怪你，只怕久已后谢你也是迟了。我将着这衣服、宝钞、鞍马，不敢久停久住，直到皋大公家庄儿上探望小姐，走一遭去来。(下)(孟云)嬷嬷去了也，正是眼观旌捷旗，耳听好消息。(下)第三折(梁鸿同正旦上，诗云)一去孟从叔，来依皋伯通。将何度朝夕，且与作佣工。小生粱鸿，自从孟老相公赶将俺两口儿出来，到这皋大公庄儿上居住，俺两口儿与人家舂米为生。小姐，你如何受的这等苦楚也？(正旦云)秀才，你怎生这般说？岂不闻夫唱妇随也呵。(唱)【越调】【斗鹌鹑】我本生长在仕女图中，到今日权充在佣工队里。刚备下布袄荆钗，又加着这一副苕帚簸箕。(梁鸿云)当初你不嫁我，可不好也。(正旦云)我嫁你也不为别。(唱)则为你书剑功能，因此卜甘受这糟糠气息。我避不的人笑耻，人是非。(梁鸿云)你看咱住的这房舍么。(正旦唱)住的是灰不答的茅团，铺的是干忽剌的苇席。【紫花儿序】恰捧着个破不剌碗内，呷了些淡不淡白粥，吃了几根儿哽支杀黄齑。(嬷嬷上云)老身是孟老相公家嬷嬷，今有小姐赶在皋大公庄儿上住，每日使梅香送饭。梅香与老相公说，有小姐高高的举案齐眉，伏侍秀才。老相公不信。今日着我送饭，就看他去。老相公暗暗的赍发他绵团袄一领，白银两锭，鞍马一副，则当是老身的，赠与他做盘缠，着他去求官。可早来到也。小姐在家么？(梁鸿云)小姐，门首有甚么人叫你哩！(正旦云)秀才，我试看去咱。(唱)若是别人来不须回避，怕只怕是俺爹妈皆知。他着你奋志夺魁，刬地在这坦舂着粗粮．筛着细米。问时节怎生支对？可不空着你七步文才，只这等是一世衣食？(梁鸿下)(嬷嬷云)小姐万福。(正旦云)我道是谁，原来是嬷嬷，往常时梅香送饭，今日着嬷嬷来。(嬷嬷云)梅香不中用，我亲自送饭来。(正旦云)我与你说话，恐怕唾津儿喷在茶饭里，有失敬夫主之礼。我高高的举案齐眉，先着俺秀才食用者。(嬷嬷云)他有甚么高官重职，你怎生这般敬他那？(正旦云)岂不闻夫乃妇之天？嬷嬷，你道的差了也。(唱)【金蕉叶】你道他有甚的高官重职，也须要承欢奉喜。虽不曾夫贵妻荣，我只知是男尊女卑。(嬷嬷云)我看梁官人也是三十以外的人了，还是这般模样。几时能勾发迹也？(正旦唱)【调笑令】你道他发迹已无期，眼睁睁早虚过了三四十。(嬷嬷云)量他打甚不紧？(正旦唱)你道他根前还讲甚尊卑礼，常言道是夫唱妇随。为甚那男儿死了咱挂孝衣？这消不的我举案齐眉。(嬷嬷云)他便有甚聪明智慧在那里，你这般敬他？(正旦唱)【秃厮儿】你道他无聪明智慧，折莫他便鲁坌愚痴，常言道嫁的鸡儿则索一处飞，与梁鸿既为妻，也波相宜。(嬷嬷云)他每日家饭也无的吃哩！(正旦唱)【圣药王】折莫他从早起，到晚夕，不得口安闲饭食与充饥。虽然是运不齐，他可也志不灰。只等待桃花浪暖蛰龙飞，平地一声雷。(嬷嬷云)我闻得梁官人替人做佣工，每日舂米为生。这碓场在那里？待我去看一看。(张小员外、马舍上，张云)自小从来好耍笑，家中广有金银钞。兄弟唤做歪厮缠，则我叫做胡厮闹。自家张小员外的便是，这个是马良甫。俺两个打听的孟光被他父亲赶将出来，在皋大公庄儿上住，与人家佣工舂米为生。俺如今故意的到他那里，调戏他一番，有何不可？(做见科，云)我道是谁，原来是孟光小姐。来，来，来，你与我舂些米儿。舂了米，糠皮儿都是你的。你与我多舂几遍儿！(正旦云)你看这厮甚么道理！兀那厮，你听者。(唱)【鬼三台】咱与你甚班辈？自来不相会，走将来磕牙料嘴。(张云)兄弟，你看这女人，他这般受苦，倒说咱磕牙料嘴。(正旦唱)陪着笑卖查梨，(马云)小姐，你嫁了我时，比别人不强多着哩？(正旦唱)调弄他舌巧门疾。这厮村的来恁般村性格，俺穷则穷不曾折了志气！(张云)小姐，你当初嫁了俺呀，可不好那？(正旦唱)只管里故意干乔，(张做扯正旦衣服科，云)小姐，向前来，我和你说一句话儿咱。(正旦推科，唱)去波，你歪缠些怎的！(张做跌出、起踢门科，云)你久以后是打莲花落的相识。(马云)咱两个去罢，你便跌了一交，也落的他亲手推这一推。俺又不曾言语，倒吃他一场花白。(诗云)我两个有钱有钞，天生来又波又俏。斗孟光不得便宜，空惹他旁人一笑。(下)(梁鸿上，云)小姐，你为甚么大惊小怪的？(正旦云)可不悔气！被那两个泼男女羞辱了一场。(唱)【麻郎儿】我穷则穷是秀才的妻室，你穷则穷是府尹的门楣。那些儿输与这两个泼皮，白白的可干受了一场恶气！(梁鸿云)小姐，这样人理他则甚！(正旦唱)【幺篇】想起就里事体，(带云)我待和他计较来。(唱)与这嘶争甚么闲是闲非。(带云)我待不计较来。(唱)我又做不的那没羞没耻。哎哟天呵，怎生家博得个一科一第！(嬷嬷云)既然如此，怎不教梁官人上朝进取功名去来？若得一官半职，也不受人这等羞辱。(正旦云)嬷嬷，你怕说的不是。但我三餐粥饭尚不能勾完全，这一路盘缠出在那里？不知嬷嬷平日可曾趱下的些私房？不论多少，赍发与秀才前去，此恩异时必当重报也。(唱)【络丝娘】但得你旨赍发到皇都帝里，我怎敢便忘了你这深恩大德？自将你一倍加增做十倍，也还表不的我相酬之意。(嬷嬷虚下，取砌末上科，云)小姐，老身无甚么馈送，止有这绵团袄一领，白银两锭，鞍马一副。你官人此去，若得了官时，休忘了老身也。(诗云)堪叹梁鸿彻骨贫，今朝远践洛阳尘。会须金榜标名姓，始信儒冠不误人。(下)(正旦云)嬷嬷去了也，亏他送与俺偌多东西。秀才，你则着志者！(粱鸿云)小姐放心，若到帝都阙下，小生必然为官也。(正旦唱)【收尾】只愿的丹墀早把千言对，施展你男儿壮气。休得要做了无名金榜不回归，空教我斜倚定柴门盼望着你。(下)(梁鸿云)多谢嬷嬷，赍助了鞍马盘缠。则今日好日辰，上朝取应，走一遭去。(诗云)昔作五噫歌，今成万言策。谁知涤器人，即是题桥客。(下)第四折(孟上，云)老夫孟从叔是也，自从赶我女孩儿和梁鸿出门以来，便好道木不钻不透，人不激不发，果然那梁鸿上朝取应，一举状元及第，除授本处县令。老夫如今牵羊担酒，与孩儿庆喜，走一遭去来。(下)(梁鸿冠带引祗从上．诗云)去日曾携一束书。归束玉带挂金鱼。文章未必能如此，多是家门积善余。小官梁鸿是也，到于帝都阙下。一举状元及第，除授扶沟县县令之职。今早到任已毕。将的这驷马高车，着祗从人取夫人去了，这早晚敢待末也。(正旦引梅香祗从上。云)我孟光谁想有今日也呵！(唱)【双调】【新水令】疑怪这叫喳喳义鹊噪花梢，却元来得除授状元来到。若不是萤窗义史足。怎能勾虎榜姓名际？谁想今朝，天开眼自然报。(祗从报科，云)报的相公得知，有夫人未了也。(梁鸿出迎科，云)夫人，贺万千之喜，左右将过来。(祗从捧砌末上科)(梁鸿云)夫人，这五花官诰、金冠霞帔，你请受了者。(正旦唱)【沉醉东风】我则见这一堆捧养的光闪闪金花紫诰。那一壁捧着的齐臻臻珠翠鲛鱼肖。(梁鸿云)夫人，今日才表的你有冰清玉洁之心也。(正旦唱)你道是才表我冰清玉洁心，(粱鸿云)厮称你云锦花枝之貌。(正旦唱)又道是厮称我云锦花枝貌。我今日呵做夫人岂敢妆幺？(梁鸿云)夫人，请穿上者。(正旦云)相公，我不敢穿，(梁鸿云)可是为何？(正旦唱)争奈我两次三番不待着，则怕不稳如荆钗布袄。(梁鸿云)夫人。这是天子所赐，你可穿上，望阙谢了恩者。(正旦做穿科，唱)【庆宣和】元来这象简乌纱出圣朝，若是没福的也难消。只为俺读书人受过凄凉合荣耀，因此上把儒衣换了，换了。(做同谢恩科)(张小员外、马舍上，张云)自家张小员外，这个是马良甫。县里差俺两个接新官，谁想是孟老相公家女婿梁鸿，做了本处县令。想着咱在皋大公庄儿上调戏他浑家，若与俺算起旧帐来，怎生是了？(马云)不妨事，他那里记的起？咱每大着。胆见他去。(做见跪科)(粱鸿云)这厮如何不抬头？(张云)直等到二月二哩。(梁鸿云)原来是这两个弟子孩儿，你认的我么？(张、马做慌科)(梁鸿云)您是甚么身役？(张云)俺两个是儒户。县里拣选来接待新官的。(梁鸿云)今日你接我，可是我接你？既是儒户，与我吟诗。若吟的好，便饶恕你；吟的不好，一百大毛板一个。(马云)这诗须让咱先吟。(做念科，诗云)我做秀才，冷酒热酾。一气一碗，荡的嘴歪。(梁鸿云)你看这厮胡说。左右，拿下去打呀！(做打科)(张云)我道你不济，听我吟。(诗云)我做秀才快吃饭，五经四书不曾惯。带叶青蒜嚼两根，泥头酒儿吃瓶半。(梁鸿云)一发胡说。左右，拿下去打呀！(做打科)(正旦唱)【雁儿落】他曾习读占圣学，枉惹的儒人笑。今门个折将丹桂来，(梁鸿云)这厮你当初可道来。(张云)小的不曾道甚么来。(正旦唱)可不道俺则会打莲花落！(张云)呀！夫人，一句也不曾忘了！休和俺每一般儿见识，只是饶了俺罢。(正旦唱)【得胜令】俺如今行处马头高，人面上逞英豪。则俺那美玉十分俊，不似你花木瓜外看好。哎，你个儿曹，谁着你行无道？(张云)夫人可怜见，这都是旧活。休题也。(正旦云)左右那里？(唱)准备着荆条，将他扣厅阶吃顿拷。(梁鸿云)这厮接待不周，好生无礼，发到县间去，每人杖一百。枷号一个月，打退儒户，永为农夫。(祗从云)理会的。(张云)可不是悔气，他起初要我吟诗，偏生再做不来。如今倒气出我四句来了。(诗云)他家忒煞卖弄，打的屁股能重。烧酒备下三瓶，到家自己暖痛。(同下)(嬷嬷上，云)门上人报复去，道有孟老相公家嬷嬷在于门首。(祗从做报科)(正旦云)相公，大恩人在门首，咱迎接他去来。嬷嬷请！(嬷嬷见科，云)您两口儿索是欢喜也。(正旦唱)【乔牌儿】往常时独自焦，到今日大家乐。(带云)想在皋大公庄儿上呵。(唱)那其间头扑面糠飞绕，今日个玉玲珑金凤翘。(嬷嬷云)小姐，你当初受那般苦楚，你可还记的么？(正旦唱)【挂玉钩】这的是举案齐眉有下梢，(嬷嬷云)小姐，你如今还守着旧时的节操哩？(正旦唱)你道我不改初时操。我从来贫不忧愁富不骄，怎肯败坏了闺门教？(云)嬷嬷请上，受我夫妻一拜。(唱)你昔日恩，今朝报。不是你拨散浮云，怎能勾得上青霄？(嬷嬷云)小姐稳重，有老相公同老夫人在于门首，你接待他去咱。(正旦云)我有甚么老相公、老夫人，今日要来认我？(唱)【甜水令】赶离了画阁兰堂，锦襕绣褥。珠围翠绕，赶的我无处厮门着。(带云)想起那时来呵。(唱)住的是草舍茅庵，蓬户柴门，陋巷箪瓢，我可也委实难熬。(孟、夫人同入见，做不认科)(嬷嬷云)老相公，他坚意不认您哩。(孟云)他不认俺么？嬷嬷！如今到这其间，你不说等到几时？(嬷嬷云)告大人暂息雪霆之怒，略罢虎狼之威。当此一日，一令尊与老相公指腹成亲，不想令尊弃世。大人，你一身流落，老相公岂不要就将你招赘为婿？则怕你贪恋富贵荣华，不肯进取功名，故意的将您逐走在外。不期春榜动，选场开，老相公暗暗的着我赍发你盘缠鞍马，上朝取应去。你也看嘴验，难道我老婆子有这东西不成？你今日上则功名成就，下则夫妇团圆。我说兀的做甚？(诗云)困守寒窗数载间，一朝平步上金銮。非干贱妾能资动，则拜你那皓首苍须老泰山。(正旦云)嬷嬷。你旦不说，则被你瞒杀我也。(唱)【折桂令】却元来晏平仲善与人交，(梁鸿云)这本是嬷嬷赍发俺来。(正旦唱)难道他掩耳偷铃，则待要见世生苗？(云)相公，认了丈人丈母罢。(唱)俺和你夫妇商量，休教外人把俺评跋。你是个君子人个念旧恶，想一双哀哀的父母劬劳。他虽然不采分毫，我如今怎敢轻薄。(云)父亲、母亲请上，孩儿则认便了也。(唱)且只索做小伏低，从今后啡爹爹权把俺耽饶。(梁鸿、正旦跪科，粱云)则被你瞒杀我也，丈人。(孟云)则被你傲杀我也，女婿。(使命上，云)万里雷霆驱号令，一天星斗焕文章。小官乃天朝使命是也。奉圣人的命，因为你梁鸿甘贫守志，孟光举案齐眉，着小官亲赍此封丹诏，与他加官赐赏，须索走一遭去。可早来到县衙门首也。(见科。云)圣旨到来，梁县尹你夫妇跪听者。(梁鸿云)张千，快装香来。(同正巳跪私)(使命云)我大汉孝章皇帝，正乾坤万里无尘。尚惓惓励精图治。总则要风俗还淳。喜的是义夫节妇，爱的是孝子顺孙。你梁鸿本世家子弟，能守志不厌清贫。妻孟光尤为贤达？举案处相敬如宾。若天朝不加褒赏，将何以激劝斯人。可超升本处府尹，更赐子黄金百斤。其妻父能曲成令德，亦堪称耆旧之巨。并着令题名史册，一家的望阙谢恩(众拜谢科)(正旦唱)【鸳鸯煞】荷君恩特降黄麻沼，谢天臣远践红尘道。却教我一介书生，早做了极品随朝。畅道顿首诚惶，瞻天拜表，则俺这犬马微劳，知甚日能图效。且自快活逍遥，两口儿夫妻共谐老。题目梁伯鸾甘贫守志正名孟德耀举案齐眉 《读《宋史》》近代·郁达夫—贫贱论交古不多，弟兄同室尚操戈。来生缘分如能结，烛影刀声又若何。《题黎氏彬轩诗》元代·周巽—晴云丽初旭，光照城南楼。楼中有隐者，黎氏儒家流。文彩绚素质，书香乐清幽。雅性敦孝友，高怀重交游。班班春綵立，馥馥秋兰抽。当窗揭吟翰，辉映珊瑚钩。《甲戌武康大水净林寺山门殿屋悉皆倒敝》宋代·董嗣杲—仲秋秋阴合，壁落走鼯鼠。彻宵风雨骤，平地生洲渚。莫辨路与溪，庐舍失处所。净林古梵屋，木佛岂得御。当门金刚恶，兹复化何许。方丈九旬僧，足废不能举。徘徊想旧历，突突起沙屿。遗关茁芝菌，卧竹压麻苧。山民穷无告，谋食屡多阻。三乡凡几户，竟堕鱼鳖侣。伤痛李生迂，卷尽牌头墅。独慨虚浮身，昏迷怯幽伫。上流未偃戈，战血冱荆楚。近畿天示儆，岁月不我与。就食难下咽，酸恨彻心膂。《梦中送僧觉而忘第三联戏足之》宋代·陈与义—两鸿同一天，羽翼不相及。偶然一识面，别意已超忽。去程秋光好，万里无断绝。虽无仁人言，赠子以明月。《点绛唇》清代·左锡璇—蹙损春山，阿谁解得相思苦。更无情绪。况著风和雨。年去年来，只有愁如故。长安路。乱云遮住。怅望情何许。《次韵壬申元日大雪》明代·赵完璧—才看青鸟启芳辰，滕六飞花烂目新。带雨无声潜入夜，裁冰不解暗生春。年登南亩知谁卜，日醉东风乐更真。十四飞鸿促银烛，不知斗柄转高旻。《杂咏 其四》清代·戴亨—岁月忽已徂，鶗鴂相悲鸣。霜霰作严寒，繁华伤伶俜。美人隔云端，怅望驰远情。光彩缅中夜，惝恍朝玉京。精霸召玄感，鸾鹤骖群灵。灿然启玉齿，含笑相逢迎。钧天闻广乐，环佩解瑶璚。授以不死药，一粒千万龄。世罕冲霄骨，焉能测渊冥。宝箓示不识，酣饮终馀生。《寄钱起（一作司空曙诗）》唐代·耿湋—草长花落树，羸病强寻春。无复少年意，空馀华发新。《壬申六月十八日南归至内丘阻雨感赋》明代·高拱—自是天家雨露宽，孤臣千里湿征鞍。塞垣回首烟尘净，农亩关心稼穑艰。可喜一朝驱毒暑，不眠中夜袭轻寒。却惭未满甘霖望，徒使苍生拭目看。《春日郊游同所知》明代·王廷陈—芳郊联骑出，竹苑听莺迁。共酌陶嘉月，相看忆昔年。病因春事减，穷益故人怜。只恐闻鹈晙，花间拚醉眠。《续伤春词六首 其二》清代·张洵佳—杨家有女似杨花，十七飘零至我家。小字最宜呼碧玉，清歌曾教拍红牙。丝抽藕孔丝旋断，月印波心月遽斜。知是轮回今已脱，他生弗再侍乌纱。《恭谒孝陵》明代·范景文—孝陵佳气郁葱笼，手辟鸿濛万国从。帝命开天非逐鹿，地因拱圣始蟠龙。风雷久护存灵瑞，日月同华想圣容。拜罢小臣思作颂，大明丰芑此山钟。《百字令 题王佛云明府寿迈家藏《叶小鸾眉子研拓本》》清代·宗婉—来从海上，向兰闺分授，绿窗群彦。研亦如人诗骨秀，斫就玲珑圆转。石髓坳中，墨云堆里，眉月弯弯现。琴边奁畔，供它书破裙练。无奈尘梦难长，昙花易散，流落琼瑶片。屈指升沉经几度，又被锦囊收检。八载摩挲，一规珍重，运腕临摹遍。愧侬鸦管，有缘亦预评点。《山中偶作五首 其三》宋代·释守卓—坐石吊孤影，看云笑此身。蒲团无限意，分付与何人。《浪淘沙 其一》近代·乔大壮—眉萼带愁描。人过红桥。花丝衫子木兰桡。玉镜不知春色故，绿上裙腰。村外酒旗招。醉也无憀。斜阳一抹葬寒潮。料理花前双鬓雪，休待明朝。《偈颂七十一首》宋代·释了惠—权实双行，主宾互立。拿空塞空，以的破的。《立春日山行》宋代·汪莘—远山残雪献年华，翠黛千层蹙浪花。天上画屏描不得，懒移皮屐下邻家。《闻命有喜》明代·吴俨—南北随人有重轻，出门何必问春明。莫言游宦非乡土，须识留都是帝京。色养少酬平日愿，官衔不减旧时清。三千里路看山去，忘却乘舟触热行。《鹧鸪天 其四》近代·刘凤梧—细雨溟濛夜色昏，更愁急雪打柴门。乌须捻断余吟兴，红烛烧残剩泪痕。横木槊，对金樽，冰结心头酒不温。十年鹤去无踪影，万里人归祇梦魂。《雪中访洪山人从周不遇》明代·欧大任—一径无车马，相寻且杖藜。戴因招隐忆，袁岂避人栖。仗虎炉空在，笼鹅帖懒题。蹇驴何处去，应过灞桥西。《次韵答孙汝师见赠吴兴卜居之作 其一》明代·安希范—浪迹非轻去故山，扁舟时往亦时还。生来丘壑元成癖，老狎渔樵也不閒。漱石枕流千嶂里，浮家泛宅五湖间。他年苕霅收遗逸，倘许元真共一班。《句》宋代·周邦彦—化行禹贡山川外，人在周公礼乐中。《酒边忆去年苦病》宋代·董嗣杲—发誓游四方，言归多自责。秋高风浪险，怀家万山隔。江北与江西，梦寐困行役。去年病褵褷，客死亦何惜。心空病自退，药裹谩山积。今日秋又深，谁念饥冻逼。只幸健于酒，酒尽从堕帻。醒来听谈空，鸟啼晚峰碧。《浣溪沙四十四首 其十六 心溪》当代·崔荣江—忐忑心溪一水淙，幽思偏向月边穷，何时梅萼笑嫣红？案上青笺烦瘦笔，梦中红袖惹残盅，吹帘不再旧时风。《偈二十首》宋代·释鼎需—独枕孤峰忘岁月，梧桐叶落始知秋。若知扑落非他物，始解纵横得自由。万仞悬崖丝系腰，百尺竿头独打翘。大洋海里骤骅骝，须弥顶上驾扁舟。好个通天作略，自然脱体风流。今朝有酒今朝醉，明日愁来明日愁。《蝶恋花 雨中客至》元代·王结—久客幽燕怀故里。野鹤孤云，笑我京尘底。郑重佳宾劳玉趾。清谈娓娓消愁思。细雨斜风聊尔耳。病怯轻寒，莫卷疏帘起。燕燕于飞应有喜。《即事三首 其一》近代·谢龙升—又是风凉夜月天，朋簪齐集数三年。畅谈只觉忘形好，天上婵娟次第圆。《李表弟绰送紫霞绡菊有感二首 其一》明代·黄佐—遥遥太清家，灼灼开紫霞。万朵英琼瑶，不数萼绿华。昔侍明光宫，昭容美如花。户外小垂袖，六龙驻云车。归来阅秋霜，对尔何所嗟。《木兰花（望梅）》宋代·莫将—少陵长被花为恼。况是梅花非草草。临歧争奈不吟诗，此度诗人宜可老。诗成莫惜尊罍倒。不醉花前花解笑。醒时分付两三枝，酒后忆君清梦到。《东斋杂书十二首 其十一》宋代·陆游—养生有妙理，省事与寡言。于此能力守，众说皆其藩。扰扰斲汝本，譊譊伤汝魂。要当俱置之，息深踵自温。《竹枝词 山居》清代·陆丰乡土志—淳风最好是山居，松作城垣竹作篱。投市许多山里客，出担柴炭入担重。《咏方镜》清代·戴亨—虚中生皎洁，静里察微茫。照老须眉热，菱花心事凉。万端无定象，随应不拘方。纤翳防亏鉴，摩挲为发光。《次韵李参政 其二》宋代·魏了翁—稚金老火战重围，京洛缁尘点客衣。输却东园南阁老，水花阑槛夕阳稀。《平江守祷晴即应时近元夕矣寄呈五绝句》宋代·仲并—丹邱雨裹看春回，密雾浓云拨不开。怪底寒窗烘晓日，朱轓亲祷梵宫来。《春寒（二首）》元代·郯韶—春寒时节病头风，惆怅年华逝水同。世事总如春梦里，雨声浑在杏花中。《丙申元日五绝》宋代·方回—案上瓶梅阅两年，添花未有买花钱。东风恰似怜穷客，吹到新诗四五篇。《寄才叔能》明代·释妙声—爱尔文章今擅场，天孙飘堕锦机张。海东若道无奇士，僧中何为有此郎。樱桃新荐忆相别，橘子初黄烦寄将。䨥曹湖边读书处，向来弟子总升堂。《客有以河豚皮灯献者为赋一律》明代·韩日缵—擎出枯鱼吐紫氛，天成不用镂鱼文。烟光喷处如惊浪，火树衔时欲映云。染鼎曾闻堪一死，烧缸尚见点千纹。龙灯鹤燄纷相竞，春色撩人酒半醺。《黄陵庙和宋欧阳韵》明代·田登—晓泊夷陵舟，停桡问楚俗。叉牙石露锋，葱苍岩放木。棹歌渔唱隔江闻，江岭嵯峨庙有神。草遮回磴峰回路，过者乞灵自来去。忆昔佐禹立神功，世代相传碑有故。高峰俯瞰儿孙嶂，举头惟有天在上。一水奔雷绿绕春，两山刺天青入望。巅崖遗迹似全牛，世牛不全空令愁。登高长啸暮山隐，风雨潇潇江上舟。《出陈留忆汴 其一》明代·陈仁锡—日涉芳园忆故知，纷纷芳草乱如丝。我行永久逢君至，执手如观未见书。《鸭脚粟》明代·王佐（汝学）—五谷皆养生，不可一日缺。谁知五谷外，又有养生物。茫茫大海南，落日孤凫没。岂有万亿足，陇亩生倏忽。初如凫足撑，渐见蛙眼突。又如散细珠，钗头横曲屈。草部非所同，谷部颇公共。乃知天地心，养人非一种。三月方告饥，催租如雷动。小熟三月收，足以供迎送。八月又告饥，百谷青在陇。大熟八月登，恃此以不恐。琼民百万家，菜色半贫病。每到饥月来，此草司其命。闾阎饱饭饼，上下足酒浆。岂独济其暂，亦可赡其常。薏苡名珍珠，虚名误忠良。荑稗虽可食，苟且充饥肠。若与此方驾，二物当服厢。草部在所珍，强名之曰粟。持此问司穑，可曾在所属。《赴连山途次德宗山陵寄张员外》唐代·刘禹锡—常时并冕奉天颜，委佩低簪彩仗间。《生子》清代·陈樽—少小性顽劣，不知父母恩。稍长事功名，温凊忘晨昏。百骸俱强健，寒衣而饥餐。一朝试保赤，始觉劳心魂。啼时候眠食，卧时察寒暄。一日三摩挲，身去心终存。忆昔孩提日，辛苦亲不言。我今幸生子，亲又喜抱孙。遑论门户托，且冀宗祧蕃。得孙甚得子，重复劳双亲。双亲今白发，甘旨无兼珍。仰事堂上亲，俯育怀中人。一身转中立，俯仰余悲辛。《寄洪龟父戏效其体 其二》宋代·谢逸—幡然起东皋，曳裾入西洛。且捧毛义檄，莫蹑虞卿屩。智囊发新縢，经笥启尘钥。治国端有计，何惜万金药。回睨黄公垆，夐尔河山邈。《九日杂咏》清代·赵与楩—寒食吊之推，端阳悲郢客。如何重九日，不祀陶彭泽？《闺人赠远》清代·邵锦潮—日夕上高楼，云山一望秋。悠悠渡头水，空送往来舟。《四景》宋代·释慧空—急雨近欲黑，斜晖远更明。倚楼谁氏子，兴与大江横。《化州》宋代·化州郡守—罗川带郭古南州，陵水环城小庾楼。云淡青林无过雁，雨涵丹荔集鸣鸠。叨荣铜竹三经夏，劝课农桑屡有秋。好趁湍流下吴会，章台无柳击归舟。《满江红 向外乞词谱》清代·钱湘—一卷金荃，抵多少、秋风红豆。细领略、偷声减字，长吟短读。铁拨铜琶君自唱，晓风残月吾还又。共商量、小阁静焚香，闲消受。乌丝格，描来瘦。蚕眠字，书来秀。悟无弦琴趣，筌蹄宁守。愧我未工天上曲，向君聊乞花间奏。待从今、珍重手循环，逾琼玖。《葛山潭》唐代·孙逖—圆潭写流月，晴明涵万象。仙翁何时还，绿水空荡漾。《送稿城王少府》明代·欧大任—并州君作尉，手版府中趋。家自文无害，人今德不孤。行春开石溜，游徼过卢奴。梅福南昌客，封章满汉都。《寄答曾司马以三》明代·王世贞—明时帷幄运筹多，熟釜铭功字可摹。闻道黑山仍款塞，见来沧海不扬波。和偏郢里阳春调，赓是虞廷喜起歌。总为怀人清兴发，可将佳句施烟萝。《游仙诗 其三》明代·沈鍊—玉液生真宰，金丹本缉熙。圣人悲独往，大化有真知。宝剑龙双合，瑶琴凤九仪。高台延绮烛，恒恐朔风吹。《暮春有感》清代·许传霈—杨柳依依飞尽絮，黄梅冉冉欲流酸。堪怜树大春归去，图报春晖果是难。《满江红 梁溪顾梁汾舍人过访赋此以赠兼题其小像》清代·陈维崧—二十年前，曾见汝、宝钗楼下。春二月、铜街十里，杏衫笼马。行处偏遭娇鸟唤，看时谁让珠帘挂。只沈腰、今也不宜秋，惊堪把。且给个，金门假。好长就，旗亭价。记炉烟扇影，朝衣曾惹。芍药才填妃子曲，琵琶又听商船话。笑落花、和泪一般多，淋罗帕。《宫词》宋代·王仲修—二月琼林花未开，风烟幂幂锁楼台。湿红生绿谁装点，直待春深圣驾来。《途次方城》宋代·寇准—方城旧路四曾过，此度偏饶怅望多。独倚客亭思往事，南阳何异梦南柯。《后汉书十五首 其四 贾复》明代·郑学醇—冠军披羽独先登，壮勇还能不自矜。帝莫沉吟忧击郾，天教名将佐中兴。《闻项城逝》近代·吴虞—威斗无灵笑渐台，冢中枯骨最堪哀。不知郿坞燃脐日，可有中郎雪涕来。《早朝即事》明代·林大春—秋风夜度银河绕，瑞色朝连金殿开。圣主凝旒垂日照，群工拖玉拥云来。千年卜历同周鼎，万里论功轶汉台。忽报渥洼天马至，更看重译越裳回。《题洞宾像》明代·刘崧—神仙事业竟何归，进士文章岂尽非。千载洞庭湖上月，令人空想鹤南飞。《岍山招游云龙山用东坡答吕梁仲屯田韵》清代·张廷璐—黄楼嵯峨古彭门，云龙山下多烟村。暇日招游恣登陟，壶榼不用燔鸡豚。淮泗交流清浪驶，吕梁迅急黄河浑。巉岩似腾北海蜃，巨嶂如起南溟鹍。冈阜萦抱气尤王，洪波襟带势欲吞。振衣绝顶俯平壤，川原环拱云龙尊。古藤倒垂猿狖挂，怪石磥砢熊罴蹲。青畴千顷水方退，高垄往往留潮痕。禾根犹见集雁鹜，屋外直欲浮蛟鼋。今年盛夏苦霪潦，茅檐白雨如翻盆。水田坐看秋税减，寒谷惟待春风温。城中居人尚安枕，万家鳞次炊烟昏。兹山高旷足眺览，巍然放鹤亭孤存。石磴逶迤古苔滑，苍枝诘曲老树髡。黄茅冈头指遗迹，群羊仿佛眠云根。山人已往坡老逝，空嗟岁月如涛奔。残碑寂寞野烟罨，虚廓萧瑟寒云屯。胜游凭吊增慨叹，不辞斗酒倾匏樽。《六客堂》宋代·袁说友—山水吴兴窟，风流一代雄。满城溪月里，六客笑谈中。玉骨埋黄陌，云书挂碧空。《再和入省宿》宋代·苏颂—雕龙辞辨干时才，重赞甘泉屈壮怀。被拥绫香归汉直，食荤忘茹似颜斋。休嗟簿领书堆案，况是鸿鸾序渐阶。公论共推资望久，春云高步信难排。《复次前韵》明代·江源—夜枕邯郸梦一场，荣枯安用重悲伤。掀髯览镜从□白，扫壁题诗叹我狂。尘世可能身事了，竹书何用姓名香。边城归橐无馀物，点检青萍旧所藏。《再至魏县而魏尹未还赋此奉寄兼以为谢》明代·王慎中—行役不遑安，飘飘同逆旅。晨发旰未休，仆夫谯相语。旱气起烦云，骄尘长新暑。素衣已尽化，挥汗欲成雨。名城暮自投，倦翼非斯举。邑吏忽来趍，司门不吾禦。阴沉华馆静，鹊巢俟鸠处。坐享庖廪供，水火求辄与。窃食惭本心，爱此民性古。再至已如归，转忆东道主。《胡宗器使汾阳得韩干画马石刻归以见赠作歌遗之》明代·乌斯道—胡君赠我韩干马一匹，乃是汾阳旧传刻。雄姿逸态嗟夺真，真马见之俱辟易。奔雷翻电不可见，更有绿蛇兼紫燕。此马玄黄固难辨，筋出玄中亦堪羡。当时学得曹将军，笔有书法气有神。顾影裴徊未超越，眼中恍惚如流云。一傒倦坐困方伛，一傒裹胫曲未伸。彷佛关头雨新霁，满郊苜蓿涵青春。胡君曾度太行去，画里龙媒忽相遇。涓人不用千黄金，自觉驽骀世无数。出入空骑驿中马，挟此东归惬幽愫。座间披览风为鸣，记得汾阳旧游处。汾阳正有郭相家，恐是郭家狮子花。千年相业尚不泯，马图亦忍沈泥沙。我今得此重叹息，生者似今那复得。信知房精在神骏，形影空为人爱惜。《送徐中行进士》明代·程敏政—抱病经年客过稀，閒阶重叠上苔衣。何缘天上青云士，来扣林间白石扉。山犬失惊遥吠影，沙鸥才狎便忘机。相逢未煖诗坛约，迢递寒江一棹归。《庐山行 其十五》当代·何永沂—幼爱王郎序，今登帝子楼。流丹飞古阁，浮白唱渔舟。倦眼期云涌，诗心共水秋。盈虚真有数？惆怅日悠悠。《水月轩》宋代·杨杰—湛碧一泓泉，中涵千古月。不比天上轮，三五有盈缺。《宫词》明代·罗亨信—汉月流芳夜，深宫罗绮过。掖垣花气暖，倚树弄云和。调苦凝纤手，情深结翠蛾。曲终频伫望，玉殿起笙歌。《南乡子 其二》清代·吴湖帆—醉拥紫霓裳。烛影摇红斗夜妆。还问谁家倾国艳，秋娘。吹面西风晚节香。万里喜眉扬。一叶扁舟浪破长。尽愿先成诗梦谶，如偿。百琲明珠好聘量。《寄题黄州李史君韦杜山居》宋代·刘敞—主人朝隐望谁先，卜筑城南地复偏。服食早知仁者寿，退休前惜大夫贤。封千户比苍苍竹，亩一钟金上上田。从此去天才尺五，几时鸡犬亦登仙。《至正丙申端月避寇竹州冈梁家 其一》元代·黎伯元—始识通村坞，因寻遁世人。园庐幽背郭，翁媪喜迎宾。耕凿家随足，过从俗尚淳。囊衣来避寇，终夕话酸辛。《戏作野兴》宋代·陆游—扰扰亭中客，悠悠局上棋。所遭元有命，自苦竟何为？冯衍深尤妇，陶潜过责儿。奇文虽可贵，寱语岂非痴。《夜读黄庭》明代·许炯—隐几读黄庭，芭蕉滴露清。一帘秋月色，四壁夜蛩声。渐觉道心重，能令世虑轻。古来真隐者，天下不知名。《清平乐五首 其四》清代·史承谦—金风乍起，池馆清如水。一雨更添秋气味，半臂薄罗初试。良辰几度衔杯，年时诗卷重开。招手凌波仙子，皈依金粟如来。《送易惟效观察之蜀中同李司理作八首 其八》明代·胡应麟—歌罢骊驹散夕氛，天涯何处怅离群。猿啼骆谷千峰雨，马踏蚕丛万岫云。大树尚留严武碣，小桃偏护薛涛坟。眉山伯仲衔知久，唱和能令越客闻。《除夕二首 其一 桃花》当代·陈振家—横回斜屈脱空来，淡彩高瓶最适栽。买得一枝春欲放，明朝好向客人开。《和友人题僧院蔷薇花三首》唐代·崔橹—何人移得在禅家，瑟瑟枝条簇簇霞。争那寂寥埋草暗，《特吟诗二首送英公大师》宋代·苏易简—乘舟南去唯寻酒，上马西行只咏诗。醒醉去留皆遂意，如斯方信是男儿。《黄州画史王炳文自号临皋渔隐》明代·管讷—短棹烟波学钓徒，秋风举网得鲜鲈。几时说与吾乡味，为写坡仙赤壁图。《寄菖蒲》唐代·张籍—石上生菖蒲，一寸十二节。仙人劝我食，令我头青面如雪。《迁寓五首 其二》明代·孙承恩—雅志怜幽寂，吾庐亦自宜。城临风到急，地逼月来迟。病起身犹歉，门扃客屡题。幽怀无所寄，多种菊花枝。《夏夜枕上》宋代·陆游—卧听残更下丽谯，虽非遥夜亦迢迢。正令展转无安枕，犹胜龙锺趁早朝。《春日閒居》明代·何其厚—春风吾自爱吾庐，不逐红尘问卜居。门可张罗回俗驾，室如悬磬有残书。携儿就塾分阴里，课仆浇池隙地馀。悬忆含香披对日，何如栖迹混樵渔。《西山寒溪》宋代·张耒—兹行颇闲暇，聊此山水间。幸有所携人，臭味同一源。山溪并修涧，嘉木间蒲莲。杉松鸣古刹，始觉此溪寒。孤亭出屋背，石磴相牵攀。迎客穷道人，俯偻须眉斑。释子具粗粝，虽贫有余欢。午登西山去，路作九曲弯。山禽惯不惊，夏木秀且繁。缅怀紫髯公，奠玉祠天坛。豪强有遗韵，兴废无留观。空岩一泓泉，引予掏清甘。至人悲热恼，遗此消昏烦。我茶非世间，天上苍月团。为尔惜不得，烹瀹浇晨餐。深谷晚易阴，快雨时斑斑。但见夹道松，龙髯湿苍颜。念我亦闲人，屏居闭紫关。不使倒珠玉，济我胸中悭。之官亦漫浪，遇胜却盘桓。平生据顽钝，信命傲忧患。言归徒旅疲，就荫休征鞍。却视来时舟，一叶系荒湾。《江南春柳词七十二首 其二十九》清代·周岸登—绿芜凋尽赋台城。玉埒金椎鹿角营。入望萋萋魂欲断，柔丝那更绊行人。《登香炉峰》近代·朱子镛—怪石盘虚空，登临气倍雄。屐吞千树雨，袖薄一天风。眼底乾坤小，云边烟雾濛。红尘香篆隔，指点乱山中。《秦王卷 其二》明代·黄廷用—宋玉能词赋，兰台早见招。绿云芳桂发，鸿宝碧桃娇。燕市黄金尽，秦关绣岭遥。春风披石室，珥笔立层霄。